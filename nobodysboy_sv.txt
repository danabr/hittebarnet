Titel: Hittebarnet
       Sans Famille

Författare: Hector Malot

Illustratör: John B. Gruelle

Översättare: Florence Crewe-Jones

Språk: Svenska

KAPITEL 1

MIN HEMBY

Jag var ett hittebarn, men fram till dess att jag åtta trodde jag att jag
hade en mor som andra barn, för när jag grät höll en kvinna mig tätt i sina
armar och vaggade mig varsamt till dess att tårarna slutade falla. Jag gick
aldrig och lade mig utan att hon kom för att kyssa mig och när
decembervindarna blåste sin isiga snö mot fönsterrutorna tog hon mina fötter
i sina händer och värmde dem, medan hon sjöng för mig. Jag kommer fortfarande
ihåg den sång hon brukade sjunga. Om det drog upp en storm samtidigt som jag var
ute för att ta hand om vår ko, kom hon springande nerför gatan för att möta
mig och täcka mitt huvud och mina axlar med sin bomullskjol för att jag inte
skulle bli blöt.

När jag hade haft något gräl med någon av bypojkarna fick hon mig att
berätta allt om det. Hon talade vänligt med mig när jag gjorde fel och
berömde mig när jag gjorde rätt. På grund av dessa samt av många andra ting,
på det sätt hon talade till mig och såg på mig och hennes vänliga sätt att
gräla på mig, trodde jag att hon var min mor.

Min by, eller snarare den by där jag växte upp - för jag tillhörde inte
någon by, ingen födelseplats, lika lite som jag hade en far eller mor -
byn där jag tillbringade min barndom hette Chavanon. Det är en av de
fattigaste byarna i Frankrike. Enbart delar av området dög att odla på,
för de vidsträckta hedarna täcktes av ljung och ginst. Vi bodde i ett litet
hus nere vid bäcken.

Fram till dess att jag var åtta hade jag aldrig sett en man i vårat hus.
Ändå var inte min adoptivmamma någon änka. Hennes man var stenhuggare och
arbetade i Paris. Han hade inte varit hemma i byn sedan jag var för liten
för att lägga märke till vad som hände runt omkring mig. Till och från sände
han nyheter med någon arbetskamrat som återvände till byn, för många av
bönderna arbetade som stenhuggare i staden.

"Mor Barberin", brukade mannen säga, "din make mår bra och han bad mig säga
dig att han fortfarande arbetar och att ge dig dessa pengar. Vill ni räkna?"

Det var allt. Mor Barberin var nöjd: hennes make mådde bra och han hade
arbete.

Man skall inte tro att Barberin inte hade en god relation med sin hustru,
enbart grundat på att han inte bodde hemma. Han bodde i Paris på grund av
arbetet. När han blivit gammal skulle han komma hem för att bo med sin fru
och leva på de pengar han sparat.

En novemberkväll stannade en man framför vår grind. Jag stod på dörrtrappan
och bröt kvistar. Han såg över grinden och ropade till mig för att få veta
om det var här som mor Barberin bodde. Jag ropade jakande och bad honom komma
in. Han sköt upp porten och kom sakta upp till huset. Jag hade aldrig
sett en så smutsig man. Han var täckt av lera från huvudet till fötterna.
Det var lätt att se att han hade rest en lång väg på dåliga vägar. När hon
hörde våra röster kom mor Barberin ut.

"Jag har med mig nyheter från Paris", sade mannen.

Något i mannens ton gjorde mor Barberin upprörd.

"Kära nån", ropade hon och vred sina händer, "något har hänt med Jerome!"

"Ja, det har det, men bli inte orolig. Han har gjort sig illa, men han är
inte död. Han kanske blir vanför. Jag brukade dela rum med honom och eftersom
jag var på väg tillbaka hit, bad han mig tala om det för dig. Jag kan
inte stanna, då jag har långt kvar att gå och det börjar bli sent".

Men mor Barberin ville veta mer. Hon bad honom stanna på kvällsmat.
Vägarna var så dåliga och hon hade hört sägas att vargar hade setts till i
utkanten av skogen. Han kunde ju gå vidare tidigt nästa morgon. Ville han
inte stanna?

Det ville han. Medan han satt bredvid eldstaden och åt sin kvällsvard
berättade han hur olyckan hade gått till. Barberin hade blivit illa skadad
av en nedfallande byggnadsställning och eftersom han inte hade haft någon
anledning att befinna sig på platsen hade byggherren vägrat betala skadestånd.

"Stackars Barberin", sade mannen medan han torkade byxbenen, som nu var
ganska stela under lertäcket. "Han har ingen tur, ingen tur alls! Vissa hade
kunnat få ut en förmögenhet från en sådan affär, men din man får ingenting!"

"Ingen tur", sade han återigen, med medlidsam stämma som klart visade att
åtminstone han villigt skulle offra halva sin livshälsa bara han kunde få
en god pension för det. "Som jag sade till honom, han borde stämma den
där byggherren".

"En rättegång!", utbrast mor Barberin. "En sådan kostar mycket pengar."

"Ja, men om du vinner!"

Mor Barberin ville bege sig iväg till Paris, men det var ett så besvärligt
företag. Resan var så lång och kostade så mycket!

Nästa morgon begav vi oss till byn och rådfrågade prästen. Han rådde henne
att inte bege sig iväg utan att först ta reda på om hon kunde vara till någon
nytta. Han skrev till sjukhuset där Barberin blivit inlagd och några dagar
senare fick han ett svar som sade att mor Barberin inte skulle åka, men att
hon skulle sända en viss summa pengar till sin make, då han skulle stämma
den byggherre på vars byggarbetsplats olyckan hade inträffat.

Dagar och veckor passerade och då och då kom nya brev som bad om mer pengar.
Det sista, mer enträget än de föregående, sade att om det inte fanns mer
pengar att skicka måste de sälja kon för att uppbringa summan.

Endast de som bott på landet tillsammans med bönderna vet vilken uppgivenhet
som finns i dessa två ord, "sälj kon". Så länge man har sin ko vet man att
man inte behöver svälta. Från vår ko fick vi smör att sätta i soppan och mjölk
för att göra potatismos. Vi levde så gott på det som vår ko producerade att
jag fram till den tid jag nu beskriver knappast någonsin smakat kött. Men
kon gav oss inte enbart föda, den var också vår vän. Vissa människor anser
att en ko är ett korkat kreatur. Det är inte så, en ko är mycket intelligent.
När vi talade till vå ko och och smekte och kysste henne, förstod hon oss,
och med sina stora runda ögon som såg så milda ut förstod hon väl hur hon
skulle göra för att vi skulle förstå vad hon ville och vad hon inte ville.
Faktum är att hon älskade oss och vi älskade henne, mer är inte att säga.
Men vi var tvungna att skiljas från henne, för det var endast genom
försäljningen av henne som Barberins make skulle bli tillfreds.

En fähandlare kom till vårt hus. Efter att ha noga undersökt Rousette - hela
tiden skakade han på huvudet och muttrade att hon alls inte skulle passa
honom, han skulle aldrig få henne såld, hon hade ingen mjölk, hon gjorde
dåligt smör - slutade han med att säga att han skulle ta henne, men enbart
på grund av vänlighet eftersom mor Barberin var en ärlig och god kvinna.

Stackars Rosette betedde sig som om hon visste vad som höll på att hända.
Hon vägrade komma ut ur lagården och började råma.

"Gå in bakom henne och jaga ut henne", sade mannen till mig och höll fram en
piska som han hade burit hängande om sin hals.

"Nej, de ska han inte", ropade mor. Hon tog stackars Rousette vid länden och
talade mjukt till henne: "Kom nu, min sköna, kom ... kom med nu".

Rousette kunde inte stå emot henne och när hon nådde vägen band mannen henne
bakom kärran och hästen travade iväg så att hon måste följa efter.

We återvände till huset, men en lång stund kunde vi höra hennes råmande.
Ingen mer mjölk, inget smör! På morgonen en bit bröd, på kvällen några
potatisar med salt.

Fettisdagen råkade infalla några dagar efter dagen vi sålt kon. Året innan
hade mor Barberin ordnat en festmåltid med pannkakor och friterade äpplen åt
mig och jag hade ätit så många att hon strålat mot mig och skrattat av
tillfredställelse. Men nu hade vi ingen Rousette som gav oss mjölk och smör, så
jag intalade mig sorgset att det inte skulle bli någon fettisdag för vår del.

Men mor Barberin hade en överraskning till mig. Även om hon inte brukade låna
av andra hade hon frågat efter en kopp mjölk från en av grannarna och ett
stycke smör från en annan. När jag kom hem vid middagstid hällde hon mjölet
i en stor keramikbunke.

"Åh", sade jag och gick fram till henne. "Mjöl?"

"Ja", sade hon och log, "det är mjöl, min lilla Remi, underbart mjöl. Se vilka
vackra flingor det är".

Just för att jag var så ivrig att få veta vad mjölet skulle användas till
vågade jag inte fråga. Dessutom ville jag inte att hon skulle veta att jag
kom ihåg att det var fettisdagen, av rädsla för att hon kanske skulle bli
ledsen.

"Vad gör man med mjöl?", frågade hon och log mot mig.

"Bröd."

"Vad mer?"

"Välling."

"Och vad mer?"

"Jag vet inte."

"Jo du vet, men eftersom du är en så snäll liten pojke vågar du inte säga
det. Du vet att idag är det fettisdagen och eftersom du tror att vi inte har
något smör eller mjölk vågar du inte säga något. Är det inte så?"

"Åh, mor."

"Jag vill ju trots allt inte att fettisdagen skall vara så ledsam för min
lilla Remi. Titta i skålen där borta."

Jag lyfte snabbt på locket och såg lite mjölk, smör, några ägg och tre äpplen.

"Ge mig äggen", sade hon. "Medan jag knäcker dem kan du skala äpplena."

Medan jag delade äpplena i skivor, knäckte hon äggen i mjölet och började
vispa blandningen. Då och då tillsatte hon lite mjölk. När smeten var väl
vispad placerade hon den stora keramikbunken på den varma askan, för vi
skulle inte äta pannkakorna och de friterade äpplena förrän till kvällsmaten.
Jag måste ärligt medge att det var en mycket lång dag och mer än en gång lyfte
jag på duken hon hade lagt över bunken.

"Du får smeten att kallna!", ropade hon åt mig. "Då sväller den inte som den
ska."

Men den svällde som den skulle, små bubblor steg upp till ytskiktet. Och
äggen och mjölken började lukta gott.

"Gå och hugg lite ved", sade mor Barberin. "Vi behöver en bra brasa."

Till slut tändes ljuset.

"Tänd på veden!"

Hon behövde inte säga till två gånger; jag hade väntat otåligt på just de
orden. Snart sträcke sig en klar låga upp mot skorstenen och ljuset från elden
lyste upp hela köket. Då tog mor Barberin ner stekpannan från sin krok och
placerade den på elden.

"Ge mig smöret!"

Med knivspetsen lät hon en smörklick stor som en nöt glida ner i pannan, där
den smälte och fräste. Det var länge sedan vi sist hade känt den doften. Så
gott smöret luktade! Jag lyssnade på dess fräsande när jag hörde fotsteg ute
på gården.

Vem kunde det vara som kom och störde vid den här tiden på dagen? Kanske en
granne som ville låna lite ved. Jag förmådde inte fundera mer på den saken, för
i samma stund satte mor Barberin sin stora träslev i bunken och hällde en
slevfull av smeten i pannan. Det var inte ett tillfälle att låta tankarna
vandra. Någon knackade på dörren med en käpp och sedan kastades dörren upp.

"Vem är det?" frågade mor Barberin utan att vända sig om.

En man hade kommit in. Från den ljusa flamma som lyste upp honom kunde jag
se att han bar en stor stav i sin hand.

"Så, ni ordnar med festmåltid här. Låt er inte störas", sade han grovt.

"Åh, Herre!" ropade mor Barberin och lade snabbt ner stekpannan på golvet.
"Är det du, Jerome?"

Sedan tog hon mig i armen och drog mig fram mot mannen som stannat i
dörröppningen.

"Här är din far."

KAPITEL 2

MIN ADOPTIVFAR

Mor Barberin kysste sin make. Jag tänkte göra detsamma när han plötsligt
sträcke fram sin käpp och hindrade mig.

"Vad är detta? Du sade mig att ..."

"Det gjorde jag, men det är inte sant, eftersom ..."

"Så det är inte sant, alltså?"

Han gick emot mig med sin käpp lyft. Instinktiv drog jag mig tillbaka. Vad
hade jag gjort? Ingenting fel, det var jag säker på! Jag tänkte bara kyssa
honom. Jag såg försiktigt på honom, men han hade vänt sig bort från mig och
talade till mor Barberin.

"Så ni firar Fettisdagen", sade han. "Det gläder mig, för jag svälter. Vad har
ni till kvällsmat?"

"Jag höll på att laga lite pannkakor och friterade äpplen."

"Jag förstår. Men du serverar inte pannkakor till en man som rest så långt
som jag har gjort."

"Jag har ingenting annat. Vi väntade dig inte."

"Vad? Ingenting annat! Ingenting till kvällsmat!" Han såg sig om i köket.

"Det finns lite smör."

Han såg upp mot taket, mot den plats där baconen brukade hänga, men nu hade
det inte hängt något på kroken på länge. Nu hängde det enbart några flätor
med lök och vitlök från bjälken.

"Här finns lite lök", sade han och slog ner flätan med sin käpp. "Med fyra,
fem lökar och lite smör får vi en god soppa. Ta bort pannkakorna och stek
lökarna i pannan!"

"Ta bort pannkakorna från stekpannan!"

Utan ett ord skyndade mor Barberin att göra vad hennes make begärde. Han
satte sig ner på en stol vid braskanten. Jag hade inte vågat flytta mig från
platsen dit hans käpp först tvingat mig. Lutandes mot bordet betraktade jag
honom.

Han var en man på omkring femtio år, med ett hårt ansikte och grovt sätt.
Hans huvud lutade lite mot hans högra axel, som följd av skadan han ådragit
sig, och denna missbildning gav honom ett ännu strängare utseende.

Mor Barberin hade åter placerat stekpannan på elden.

"Är det med så lite smör du försöker göra soppa?" frågade han. Så tog han
tallriken med smöret och slängde över allt i pannan. Inget mer smör, alltså
inga fler pannkakor.

Vid vilket annat tillfälle som helst skulle jag blivit mycket upprörd av
denna katastrof, men nu tänkte jag inte på pannkakorna och de friterade
äpplena. Tanken som mest av allt upptog mitt sinne var att denne man som
verkade så elak var min far! Min far! Frånvarande sade jag ordet om och om
igen till mig själv. Jag hade aldrig reflekterat särskilt mycket över vad en
far var för något. Lite vagt hade jag tänkt att han skulle vara som en slags
mor med grövre röst, men när jag nu skådade denna liksom från himmelen fallne
man kände jag mig mycket oroad och rädd. Jag hade velat kyssa honom och han
hade knuffat iväg mig med sin käpp. Varför? Min mor hade aldrig knuffat iväg
mig när jag gick för att kyssa henne. Tvärtom, hon tog mig alltid i sina
armar och höll om mig hårt.

"Sätt faten på bordet istället för att stå där som om du vore av trä",
sade han.

Jag ramlade nästan omkull i min iver att lyda. Soppan var klar. Mor Barberin
hällde upp soppan i faten. Så lämnade han brashörnet, satte sig och började
äta. Han stannade enbart till då och då för att titta på mig. Jag kände mig
så illa till mods att jag inte kunde äta. Jag såg på honom också, men bara
i ögonvrån och jag vände bort huvudet snabbt när jag mötte hans blick.

"Äter han inte mer än så i vanliga fall?" frågade han plötsligt.

"Åh, jodå. Han har god aptit."

"Det var tråkigt att höra. Han ser inte ut att vilja ha sin kvällsmat nu i
alla fall."

Mor Barberin såg inte ut att vilja prata. Hon gick fram och tillbaka och
väntade på att maken skulle äta färdigt.

"Är du inte hungrig?"

"Nej."

"Dåså. Gå genast och lägg dig. Om du inte gör det blir jag arg."

Mor gav mig en blick som sade åt mig att lyda utan att protestera. Men jag behövde
inte varningen. Jag hade inte tänkt att säga ett ord.

Som i så många fattiga hem var köket också vårt sovrum. Nära eldplatsen fann
man alla saker som hörde till måltiderna - bordet, krukorna, kokkärlen och
köksskåpet. I andra änden låg sovrummet. I ett av hörnen stod mor Barberins
stora säng. I motsatta hörnet, i en liten alkov, stod min säng under en
rödmönstrad gardin.

Jag skyndade mig att klä av mig och lade mig. Men att somna var en annan
sak. Jag var hemskt orolig och mycket olycklig. Hur kunde denna man vara min
far? Om han nu var det, varför behandlade han mig så dåligt?

Med näsan tryckt mot väggen försökte jag driva dessa tankar på flykten och
somna som han hade befallt mig, men det var omöjligt. Sömnen ville inte kom-
ma. Jag hade aldrig känt mig så klarvaken.

Efter en stund, jag vet inte hur länge, hörde jag någon komma över till min
säng. Stegen var tunga och släpande, så jag visste omedelbart att det inte
var mor Barberin. Jag kände en varm andedräkt mot min kind.

"Sover du?" Han sade det med en hes viskning.

Jag såg till att inte svara, för de hemska orden "Jag kommer bli arg" ringde
fortfarande i mina öron.

"Han sover", sade mor Barberin. "Han somnar så fort han kommer i sängen." Du
kan tala utan att oroa dig för att han skall höra.

Jag borde givetvis ha talat om för honom att jag inte sov, men jag vågade
inte. Jag hade beordrats att gå och lägga mig och jag hade ännu inte somnat,
så jag hade gjort orätt.

"Hur har det gått med rättegången?", frågade mor Barberin.

"Jag förlorade den. Domaren sade att det var mitt fel att jag befann mig under
byggnadsställningen." Därefter slog han näven i bordet och började svära utan
att säga något som betydde något.

"Rättstvisten förlorad", fortsatte han efter en stund, "pengarna förlorade, allt
borta. Fattigdomen stirrar oss i ansiktet. Och som om det inte var nog, när jag
kommer tillbaka hit finner jag ett barn. Varför gjorde du inte som jag sade åt
dig att göra?"

"För att jag inte kunde."

"Du kunde inte ta honom till ett barnhem?"

"En kvinna kan inte överge en liten stackare som hon har matat med sin egen
mjölk och kommit att älska."

"Det är inte ditt barn."

"Jag ville göre som du sagt mig, men just då blev han sjuk."

"Sjuk?"

"Ja. Då kunde jag inte lämna honom på det där stället. Han kunde ha dött."

"Men när han blev bättre?"

"Han blev inte bättre på en gång. Efter den första sjukdomen kom en annan. Han
hostade så att det hade fått ditt hjärta att blöda om du hört honom, stackars
lilla krake. Vår lille Nicolas dog så. Det kändes som om att också han skulle
dö om jag skickade honom till barnhemmet."

"Men efteråt? Efteråt?"

"När tiden gick tänkte jag att när jag nu skjutit upp saken kunde jag ju
skjuta upp den lite till."

"Hur gammal är han nu?"

"Åtta."

"Nå, han får åka nu till den plats han borde ha åkt förut och han kommer
tycka att det är värre nu."

"Åh Jerome, du kan inte. Du får inte göra det!"

"Får jag inte? Och vem skall stoppa mig? Tror du vi kan behålla honom för
alltid?"

Det var en stunds tystnad. Jag förmådde knappt andas. Klumpen i halsen kvävde
mig nästan. Efter en liten stund fortsatte mor Berberin:

"Vad Paris har förändrat dig! Du skulle inte ha talat på det sättet till mig
innan du begav dig iväg."

"Kanske inte. Men om Paris har förändrat mig så var den också ganska nära
att döda mig. Jag kan inte arbeta nu. Vi har inga pengar. Kon är såld. När
vi inte ens har tillräckligt för att föda oss själva, måste vi då en föda en
pojke som inte ens är vår?"

"Han är min."

"Han är inte mera din än min. Dessutom är han ingen landsbygspojke. Han är
inte något fattigmansbarn. Han är en känslig bit, inga armar, inga ben.

"Han är den stiligaste pojken i byn!"

"Jag sade inte att han inte är stilig. Men robust, knappast! Tror du jag kan
göra en arbetskarl utav någon med axlar som hans? Han är ett stadsbarn och
det här är ingen plats för stadsbarn.

"Jag skall säga dig att han är en fin pojke och han är intelligent och söt
som en kattunge och han har ett gott hjärta och han kommer att arbeta för
oss..."

"Fram till dess måste vi arbeta för honom och jag duger inte till mycket
längre."

"Om hans föräldrar kommer för att hämta honom, vad säger du då?"

"Hans föräldrar! Har han ens några föräldrar? De skulle ha funnit honom vid det
här laget om han hade några. Det var dåraktigt av mig att tro att hans
föräldrar skulle komma och hämta honom en dag och betala för hans uppehälle.
Jag var en dåre. Bara för att han var klädd i fina kläder kantade av spets
betydde ju inte det att hans föräldrar skulle komma letandes efter honom.
Dessutom är de döda."

"Kanske är de inte det. En dag kanske det kommer..."

"Vad ni kvinnor är obstinata!"

"Men om de kommer?"

"Då har vi sänt honom till hemmet. Men nu vi har sagt tillräckligt om detta.
Jag tar med mig honom imorgon. Jag tänker träffa Francois nu. Jag kommer
tillbaka om en timme."

Dörren öppnades och stängdes igen. Han hade gått. Jag satte mig snabbt upp i
sängen och började ropa på mor Barberin.

"Mamma!"

Hon skyndade sig över till min säng.

"Tänker du låta mig åka till barnhemmet?"

"Nej, min lilla Remi, nej."

Hon kysste mig och höll mig tätt i sina armar. Jag kände mig bättre till
mods och tårarna torkade på mina kinder.

"Du somnade alltså inte?" frågade hon mjukt.

"Det var inte mitt fel."

"Jag skäller inte på dig. Då hörde du vad han sa?"

"Ja, du är inte min mamma, men ... han är inte min far."

Jag sade de sista orden med en annan ton, för även om jag var olycklig över att
få veta att hon inte var min mor, var jag glad, nästan stolt att veta att han
inte var min far. Min motstridiga känslor avslöjades av min röst. Mor Barberin
verkade inte lägga märke till det.

"Kanske borde jag ha berättat sanningen för dig, men du kändes så mycket som
min egen pojke att jag inte kunde berätta för dig att jag inte var din mor.
Du hörde vad Jerome sa, min pojke. Han fann dig en dag på gatan i Paris på
Avenue de Breuteuil. Det var i februari, tidigt på morgonen. Han var påväg
till arbetet när han hörde ett babyskrik och han fann dig på ett trappsteg.
Han såg sig omkring för att ropa på någon och när han gjorde det dök en man
fram bakom ett träd och sprang iväg. Du skrek så högt att Jerome inte ville
sätta dig tillbaka på trappan. Medan han funderade på vad han skulle göra
kom fler män längs vägen och de beslöt tillsammans att de skulle ta dig till
polisstationen. Du ville inte sluta skrika. Stackars krake, du måste ha varit
kall. Men sen när de fick dig varm på polishuset fortsatte du att skrika,
så de trodde att du kanske var hungrig och de hämtade mjölk åt dig. Oj, vad
du var hungrig! När du var mätt klädde de av dig och höll dig framför elden.
Du var en vacker, rosa, pojke klädd i ljuvliga kläder. Konstapeln skrev ner
en beskrivning av kläderna och var du blev funnen och sade att han skulle bli
tvungen att skicka dig till barnhemmet om ingen av männen kunde tänka sig
att ta sig an dig. Ett så vackert, fint barn skulle inte vara svårt att
uppfostra, sade han, och föräldrarna skulle säkert börja leta efter det och
betala bra för att man sett efter det. Så Jerome sade att han skulle ta det. Vid
den tiden hade jag en baby i samma ålder, så jag kunde mata er båda två. Så
kom det sig att jag blev din mor.

"Åh mor, mor!"

"Ja, min kära. Och efter tre månader förlorade jag min egen lilla baby och
då blev jag ännu mer fäst vid dig. Det var så sorgligt att Jerome inte förmådde
glömma och när tre år hade gått utan att dina föräldrar kommit och letat efter
dig försökte han få mig att skicka dig till barnhemmet. Du hörde väl varför jag
inte gjorde som han sade?"

"Åh, skicka mig inte till barnhemmet!", grät jag och klängde mig fast vid henne.
"Mor Barberin, snälla snälla, skicka mig inte till hemmet!"

"Nej, min kära, nej du skall inte åka. Jag skall lösa det. Jerome är inte så
hård egentligen, ska du se. Han har haft många bekymmer och han oroar sig för
framtiden. Vi måste alla arbeta, du också."

"Ja, ja, jag ska göra allt ni vill, men skicka mig inte till hemmet!"

"Du ska inte åka dit, bara du lovar att somna nu med en gång. När han kommer
tillbaka får han inte finna dig vaken."

Hon kysste mig och lade mig ner så att jag låg med ansiktet mot väggen. Jag
ville somna, men jag hade fått en allt för hård törn för att kunna lugnt sjunka
ner i drömmarnas land. Kära, goda mor Barberin var inte min mor! Vad var då en
riktig mor? Något ännu bättre? Det kunde inte vara möjligt! Sedan tänkte
jag att en riktig far nog inte hade lyft sin stav mot mig. Han ville skicka
mig till barnhemmet. Skulle mor lyckas hindra honom?

I byn fanns det två barn från barnhemmet. De kallades fattighusbarn. De hade
en metallbricka med ett nummer på hängandes runt halsen. Det var dåligt klädda,
och så smutsiga! All andra barn retades med dem och kastade sten efter dem. De
jagade dem som pojkar jagar en herrelös hund, eftersom det är roligt och därför
att en herrelös hund inte har någon som kan skydda den. Åh, jag ville inte vara
som de barnen. Jag ville inte ha ett nummer hängandes runt min hals. Jag ville
inte att de skulle ropa efter mig: "Hallå fattighusbarn.  Hej hittebarn!"
Blotta tanken fick mig att känna mig kall och börja skaka tänder. Jag kunde
inte somna. Och snart skulle Barberin komma hem!

Men lyckligtvis kom han inte förrän mycket sent och sömnen hade infunnit sig
innan dess.

KAPTIEL 3

SIGNOR VITALIS SÄLLSKAP

Den natten drömde jag att jag hade tagits till barnhemmet. När jag öppnade mina
ögon den tidiga morgonen kunde jag knappt tro att jag fortfarande befann mig i
min lilla säng. Jag kände mig omkring i sängen och nöp mig i armarna för att se
efter att det var sant. Jo, jag befann mig fortfarande hos mor Barberin.

Hon sade inget till mig på hela morgonen. Jag började tro att de hade givit upp
tanken på att skicka iväg mig. Kanske hade hon sagt att hon var fast besluten
att behålla mig. Men vid middagstid sade Barberin åt mig att ta på mig min mössa
och följa honom. Jag såg bönfallande på mor Barberin för att få henne att hjälpa
mig. Utan att hennes make lade märke till det tecknade hon åt mig att följa
honom. Jag lydde. Hon klappade mig på axeln när jag passerade henne för att tala
om att jag inte hade något att frukta. Utan ett ord följde jag efter honom.

Det var en bit mellan vårt hus och byn - vid pass en timmes vandring. Barberin
sa inte ett ord till mig på hela vägen. Han vandrade haltande framåt. Då och då
vände han på sig för att se om jag följde efter. Var tog han mig? Åter och åter
ställde jag mig samma fråga. Trots mor Barberins lugnande åtbörd kände jag att
något skulle hända mig, och jag ville bara springa därifrån. Jag försökte att
sacka efter i hopp om att kunna hoppa ner i ett dike där Barberin inte skulle
kunna komma åt mig.

Till att börja med verkade han nöjd med att ha mig traskande i hasorna på
honom, men uppenbarligen började han misstänka vad jag tänkte försöka mig på
och så tog han tag om min handled. Jag blev tvungen att hålla hans fart. På
detta sätt vandrade vi in i byn. Alla som passerade oss vände sig för att
stirra, för jag såg ut som en vanartig hund som måste hållas i koppel.

När vi passerade värdshuset ropade en man i dörröppningen på Barberin och
uppmanade honom att komma in. Barberin tog mig i örat och knuffade mig framför
sig. När vi kom in stängde han dörren. Jag kände mig lättad. Detta var bara
byns värdshus och länge hade jag velat se hur det såg ut därinne. Jag hade ofta
undrat vad som pågick bakom de röda draperierna - det skulle jag få veta nu.

Barberin satte sig vid ett bord med föreståndaren som bett honom komma in. Jag
satte mig vid eldstaden. I ett hörn nära mig satt en lång gammal gubbe med ett
långt vitt skägg. Han var underligt klädd - jag hade aldrig sett något liknande
förut. Långa lockar föll på hans axlar och han bar en lång grå hatt prydd med
gröna och röda fjädrar. Ett fårskinn, med den ulliga sidan utåt, var fäst kring
kroppen. Skinnet hade inga ärmar, utan han hade trätt sina armar genom två stora
utskurna hål under axlarna. Armarna var klädda i sammet som en gång varit
blåfärgat. Knästrumpor av ylle räckte honom upp till knäna - de måste hållas på
plats av band som tvinnats flera gånger kring hans ben. Han satt med armbågen
lutandes mot sina korsade ben. Jag hade aldrig sett någon med en sådan tyst,
lugn utstrålning. Jag tyckte han såg ut som en av helgonen i vår kyrka. Intill
honom låg tre hundar - en vit spaniel, en svart spaniel, och en nätt liten grå
jycke med ett skarpt, lite sött utseende. Den vita spanieln bar en gammal
polishjälm som hade fästs under dess haka med en läderremsa.

Medan jag förundrat betraktade mannen, samtalade Barberin och värdshusvärden
med låga röster. Jag visste att jag var ämnet för deras samtal. Barberin
berättade att han hade tagit mig till byn för att träffa borgmästaren, så att
borgmästaren kunde be välgörenhetsnämnden betala för mitt uppehälle. Det var
allt mor Barberin hade förmått göra, men jag kände att bara Barberin kunde få
något för att ta hand om mig så hade jag inget att frukta.

Den gamle mannen, som uppenbarligen hade lyssnat på samtalet utan att det hade
märkts, pekade plötsligt på mig, vände sig till Barberin och sade med påtagligt
främmande accent:

"Är detta barnet som bekymrar dig?"

"Det är det."

"Och du tror att hemmet kommer att betala dig för hans uppehälle?"

"Med tanke på att han inte har några föräldrar och jag har lagt ner mycket
pengar på honom så är det inte mer än rätt att byn betalar mig något för det!"

"Det säger jag inte emot, men tror du att du får betalt bara för att det vore
rätt?"

"Nej, knappast!"

"Nå, då tror jag inte heller att du någonsin kommer få vad du suktar efter."

"Då tar jag honom till barnhemmet. Det finns ingen lag som tvingar mig att ta
mig an honom om jag inte vill."

"Du gick med på att ta dig an honom en gång i tiden, så det är upp till dig att
hålla ditt löfte."

"Nå, jag tänker inte behålla honom. Och när jag nu bestämt mig för att kasta ut
honom så tänker jag också göra det."

"Kanske kan du bli av med honom nu på en gång", sade mannen efter en att ha
funderat ett ögonblick. "Kanske kan du också göra dig en liten förtjänst på
samma gång."

"Om du visar mig hur så bjuder jag på ett glas."

"Beställ då in vin. Affären är avslutad."

"Säkert?"

"Säkert."

Den gamle mannen reste sig och satte sig mitt emot Barberin. När han reste sig
såg jag hur fårskinnet rörde på sig. Kanske hade han en annan hund under armen.

Vad skulle de göra med mig? Mitt hjärta slog hårt i bröstet, jag kunde inte ta
mina ögon från den gamle mannen.

"Du tänker inte låta barnet äta något mer av ditt bröd såvida inte någon
betalar för det, är det inte så?"

"Så är det, eftersom ..."

"Jag bryr mig inte om orsakerna, det är mig likgiltigt. Hursomhelst, om du inte
vill ha honom - ge honom till mig. Jag tar hand om honom."

"Du? Ta hand om honom!"

"Du vill bli av med honom, eller hur?"

"Ge dig ett barn som honom, en vacker pojke, den vackraste pojken i byn - se på
honom."

"Jag har sett honom."

"Remi, kom hit."

Jag gick fram till bordet med darrande knän.

"Kom, var inte rädd lille vän", sade den gamle mannen.

"Se på honom", sade Barberin ännu en gång.

"Han är ingen alldaglig pojke, om han hade varit det skulle jag inte vilja ha
honom. Jag vill inte ha något missfoster."

"Välan, om han hade varit ett missfoster med två öron, eller kanske en dvärg..."

"Så skulle du behålla honom - du skulle kunna göra dig en förmögenhet på ett
missfoster. Men den här lilla gossen är ingen dvärg, inget missfoster, så du
kan inte visa upp honom för pengar. Han är skapt på samma sätt som de flesta
andra och han duger inte till något."

"Han duger till arbete."

"Han är inte stark."

"Inte stark, pyttsan! Han är lika stark som någon annan. Se på hans ben, hur
dugliga är inte de? Har du någonsin sett rakare ben?"

Barberin drog upp mina byxor.

"Han är för tunn", sade den gamle mannen.

"Och hans armar?", fortsatte Barberin.

"Som hans ben, kanske något bättre. De står sig inte mot utmattning och
fattigdom."

"Vad, de armarna och de benen? Känn på dem, se efter själv."

Den gamle mannen drog sina händer över mina ben och kände på dem, medan han
skakade på huvudet och gjorde en grimas.

Jag hade redan sett något liknande när fähandlaren hade kommit för att köpa vår
ko. Han hade också känt och klämt på kon. Han hade också skakat på huvudet och
sagt att det inte var någon bra ko, att det skulle vara omöjligt att få den
såld och trots det hade han tillslut köpt den och tagit den med sig. Skulle den
gamle mannen köpa mig och ta mig med sig? Åh, mor Barberin! Mor Barberin!

Om jag hade vågat hade jag berättat att Barberin bara kvällen innan hade
förebrått mig för att vara ömtålig och ha tunna armar och ben, men då jag
kände att jag inte skulle vinnat något med det, utan bara skulle få en arg
åthutning till svar höll jag tyst.

Länge grälade de över mina starka och svaga sidor.

"Nå", sade den gamle mannen till slut, "jag tar honom som han är, men, märk
väl, jag köper honom inte. Jag hyr honom bara ett år i taget, för tjugo
frank per år."

"Tjugo frank!"

"Det är ett bra pris och jag betalar i förskott."

"Men om jag behåller honom får jag tio frank i månaden av byn."

"Jag vet vad du skulle få av byn och förresten måste du betala hans mat."

"Han kommer att arbeta."

"Om du verkligen trodde att han kunde arbeta så skulle du inte vara så mån om
att bli av med honom. Det är inte för pengarna ni får för deras uppehälle som
ni tar er an föräldralösa barn, det är för arbetet ni kan få ut av dem. Ni gör
dem till tjänare - de betalar er och själva får de ingenting. Om detta barn
hade kunnat utfört något åt dig hade behållt honom."

"Hur som helst borde jag få tio frank per månad för honom."

"Och om hemmet ger honom till någon annan istället får du ingenting alls.
Med mig behöver du inte jaga efter pengarna, håll bara ut handen."

Han drog fram en läderpung ur fickan och räknade fram fyra silvermynt. Han
kastade dem på bordet så att det klirrade om dem när de landade.

"Men tänk efter", ropade Barberin, "det här barnets föräldrar kommer att visa
sig här någon dag."

"Vad spelar det för roll?"

"Jo, de som uppfostrat honom kommer att få något för det. Om jag inte hade
trott det hade jag aldrig tagit mig an honom från början."

Åh, den uslingen! Hur mycket avskydde jag inte Barberin!

"Vänta lite, det är för att du tror att hans föräldrar inte kommer att dyka upp
som du kastar ut honom", sade den gamle mannen. "Hursomhelst, om de mot
förmodan skulle dyka upp så är det dig de går till, inte mig, för ingen känner
mig."

"Men om det är du som finner dem?"

"I så fall delar vi på kakan och så ger jag dig trettio frank för honom nu på
en gång."

"Säg fyrtio."

"Nej, för det jag skall ha honom till går det inte an."

"Vad skall du ha honom till? Om det är starka armar du vill ha, så har han
starka armar, vill du har starka ben så har han starka ben. Jag står vid vad
jag har sagt. Vad skall du ha honom till?"

Då såg den gamla mannen hånfullt på Barberin samtidigt som han sakta tömde sig glas:

"Han skall bara hålla mig sällskap. Jag börjar bli gammal och på kvällarna
känner jag mig lite ensam. Det är trevligt att ha ett barn omkring sig när
man börjar känna sig trött."

"Välan, till det tror jag hans ben är starka nog."

"Åh, bara inte alltför starka, för han måste också kunna dansa, hoppa och
spatsera, och sedan spatsera och hoppa igen. Han skall ta plats i Signor
Vitalis resande sällskap."

"Var håller det här sällskapet till?"

"Jag är Signor Vitalis och jag skall presentera sällskapet för dig här och nu."

Med de orden öppnade han fårskinnsjackan och tog ut ett underligt djur som han
bar på vänstra armen, tryckt mot sitt bröst. Det var detta djur som flera
gånger hade tumlat omkring under fårskinnet, men det var ingen liten hund så
som jag först hade trott. Jag hade inget namn för denna underliga varelse som
jag nu såg för första gången. Jag såg förundrat på den. Den var klädd i en röd
kappa med en guldbård, men armarna och benen var bara. Det var verkligen armar
och ben och inte tassar, men de var svarta och täckta av svart hår, inte rosa
eller vita. Huvudet var stort som en knuten näve och var kort och brett. Den
hade en uppnäsa med vidöppna näsborrar och dess läppar var gula. Men det som
fascinerade mig mer än allt annat var de två ögonen, tätt intill varandra, som
skimrade som glas.

"Usch, vilken ful apa!", ropade Barberin.

En apa! Mina ögon vidgades ännu mer. Så detta var en apa. Fast jag aldrig hade
sett någon så hade jag hört talas om dem. Så denna lilla varelse som såg ut som
en svart baby var en apa!

"Det är stjärnan i mitt sällskap", berättade Signor Vitalis. "Detta är herr
Guldhjärta. Herr Guldhjärta", sade Vitalis och vände sig mot djuret, "buga nu
för publiken."

Apan satte handen mot sina läppar och gav var och en av oss en slängkyss.

"Nästa", fortsatte Signor Vitalis och höll ut sin hand mot den vita spanieln,
"nästa är Signor Capi. Han får äran att presentera sina vänner till detta
värderade sällskap."

Spanieln, som fram till denna tidpunkt inte gjort en rörelse, hoppade nu
plötsligt upp på baktassarna, korsade framtassarna över bröstet och bugade så
djupt mot sin mäster att polishjälmen tog i golvet. Efter denna hövliga gest
vände han sig till sina kamrater, fortfarande med en av tassarna mot bröstet,
och tecknade med den andra tassen åt de andra att komma närmare. De två andra
hundarna, som hela tiden haft blickarna stint fästa på spanieln, reste sig nu
genast och gav oss var och en tassen och skakade händer med oss så som beter
sig i finare sällskap innan de backade och en i taget bugade åt oss var och
en.

"Den som jag kallar Capi", sade Signor Vitalis, "vilket är en förkortning av
Capitano på italienska, är ledaren. Han är den mest intelligenta och han för
vidare mina befallningar till de andra. Den svarthåriga unga sprätten är Signor
Zerbino, som står för de mer lekfulla inslagen. Betraktar ni honom så skall ni
se att hans namn är mycket passande. Och den unga damen med den anspråkslösa
uppsynen är fröken Dulcie. Hon är engelsk och hennes namn har hon fått för sitt
ljuva sinnelag. Med dessa anmärkningsvärda artister reser jag genom landet och
förtjänar mitt uppehälle, ibland i överflöd och ibland i brist - det handlar om
vad lyckan ger! Capi!"

Spanieln korsade sina tassar.

"Capi, kom hit och visa dig från din bästa sida. Dessa människor är fint
uppfostrade och måste tilltalas med största hövlighet. Var vänlig och tala om
för den lilla pojken som tittar på dig med så stora, runda ögon hur mycket
klockan är."

Capi slutade korsa tassarna, gick fram till sin mäster och efter lite letande
i fårskinnjackans bröstficka drog han ut ett stort silverur. Han såg på uret en
kort stund och uppgav sedan två kraftiga skall. Efter dessa två skarpa skall,
uppgav han tre mindre skall, inte lika kraftiga och skarpa som de första.

Klockan var kvart i tre.

"Mycket bra", sade Vitalis. "Tack, signor Capi. Och nu ber vi fröken Dulcie stå
oss till tjänst genom att dansa med hopprepet."

Capi sökte åter igenom sin mästers bröstficka och drog ut ett snöre. Han gav
ett kort tecken till Zerbino som omedelbart ställde sig mitt emot honom. Capi
kastade honom ena änden av repet och de båda började allvarligt svinga det fram
och tillbaka. Dulcie hoppade smidigt in i bågen och med sina vackra, mjuka ögon
fixerade på hennes mäster började hon att hoppa.

"Ni ser hur intelligenta de är", sade Vitalis. "Deras intelligens skulle
uppskattas ännu mer om jag hade någon att jämföra dem med. Om jag exempelvis
hade en narr, en dummerjöns, som kunde framträda med dem. Det är därför jag
vill ha din pojke. Han skall spela narren så att hundarnas intelligens sticker
ut ännu tydligare.

"Jaså, han skall vara narr...", avbröt Barberin.

"Det krävs en begåvad man för att spela narr", sade Vitalis. "Pojken kommer att
kunna spela rollen efter några lektioner. Låt oss testa honom med en gång. Om
han har någon förstånd alls kommer han att förstå att han med mig kommer att få
se vårt land och många länder därutöver, men stannar han här så är allt han
kommer att få göra att driva boskap på samma fält från morgon till kväll. Om
han är oförståndig kommer han att skrika och stampa med fötterna, och då tar
jag inte med honom utan han kommer att skickas till fattighuset där han får
hårt arbete och lite att äta.

Jag var tillräckligt intelligent för att förstå detta... hundarna var väldigt
lustiga och det vore roligt att tillbringa sin tid med dem, men mor, mor
Barberin! Jag kunde inte lämna henne! Men om jag vägrade kanske jag ändå inte
skulle få vara med mor Barberin, jag kanske skulle skickas till barnhemmet. Jag
var mycket ledsen och när mina ögon fylldes med tårar klappade Vitalis mig
varsamt på kinden.

"Åh, vår lille grabb verkar förstå för han ger inte mycket ljud ifrån sig.
Han diskuterar saken i sitt huvud, och imorgon..."

"Åh, herrn", ropade jag, "låt mig stanna med mor Barberin, snälla låt mig
stanna."

Mer fick jag inte sagt, för Capis högljudda skall avbröt mig. I samma stund
sprang hunden mot bordet där Guldhjärta satt. Apan hade tagit vara på
tillfället då alla var upptagna med mig och kvickt snott åt sig sin mästers
vinglas och höll nu som bäst på att tömma det. Men Capi, som var en duktig
vakthund, hade sett apans upptåg och som den trogne tjänaren han var,
kullkastat dess plan.

"Herr Guldhjärta", sade Vitalis allvarligt, "du är en frossare och en tjuv.
Ställ dig i hörnet med ansiktet mot väggen, och du Zarbino håller vakt. Om han
rör sig så daska till honom ordentligt. När det gäller dig, herr Capi, så är du
en duktig hund. Räck mig din tass, jag vill skaka hand med dig."

Apan lydde befallningn under små kvävda skrik och ställde sig i hörnet, medan
hunden, stolt och glad, räckte sin mäster tassen.

"Nu återgår vi till affärerna", fortsatte Vitalis. "Jag ger dig trettio frank
för honom, som vi sade."

"Nej, fyrtio."

En diskussion inleddes, men Vitalis avbröt den snart med att säga:

"Det här intresserar inte barnet. Låt honom gå ut och leka."

Samtidigt gav han tecken åt Barberin.

"Ja, du kan gå ut på bakgården, men stick inte iväg för då får du med mig att
göra."

Jag kunde inte annat än lyda. Jag gick ut på gården, men förmådde inte leka.
Jag satte mig på en stor sten och väntade. De beslöt nu vad det skulle bli av
mig. Vad skulle utfallet bli? De pratade länge. Jag satt och väntade och det
dröjde en timme innan Barberin kom ut på gården. Han var ensam. Hade han kommit
för att hämta mig och lämna över mig till Vitalis?

"Kom", sade han. "Vi går hem".

Hem! Skulle jag inte lämna mor Barberin, trots allt?

Jag ville ställa frågor, men jag var rädd, för han verkade vara på mycket
dåligt humör. Vi gick hela vägen hem under tystnad, men alldeles innan vi
kom hem stannade Barberin, som gått framför mig.

"En sak ska du veta", sade han och tog mig hårt i örat. "Om du yppar ett ord av
vad du hört idag så ska du få svida för det. Förstått?"

KAPITEL 4

BARNDOMSHEMMET

"Nå", frågade mor Barberin när vi kom in, "vad hade borgmästaren att säga?"

"Vi träffade honom inte."

"Hur kommer det sig? Ni träffade alltså inte honom?"

"Nej. Jag träffade några vänner på café Notre-Dame och när vi gick därifrån var
det alldeles för sent. Så vi går tillbaka imorgon."

Så Barberin hade övergivit idén att göra affär med mannen med hundarna.

På hemvägen funderade jag på om detta med att gå hem igen var något slags trick
från hans sida, men de ord han nu sade drev bort mina tvivel. Eftersom vi
skulle gå tillbaka till byn nästa dag för att träffa borgmästaren var det
klartgjort att Barberin inte hade gått med på Vitalis erbjudande.

Trots hans hot hade jag berättat om mina farhågor för mor Barberin om jag bara
fått vara ensam med henne, men Barberin lämnade inte huset på hela kvällen och
jag gick och lade mig utan att få tilfälle att tala med henne. Jag somnade med
tanken att jag skulle berätta för henne nästa dag. Men nästa dag när jag
vaknade hittade jag henne inte. Medan jag rusade runt i huset letandes efter
henne frågade Barberin vad jag sökte.

"Mor."

"Hon har gått till byn och kommer inte tillbaka förrän i eftermiddag."

Hon hade inte berättat för mig att hon skulle till byn, och utan att jag kunde
förklara varför började jag känna mig orolig. Varför gjorde hon inte oss
sällskap om vi ändå skulle bege oss till byn på eftermiddagen? Skulle hon komma
tillbaka innan vi han gå iväg? Utan att veta riktigt varför blev jag plötsligt
väldigt rädd. Barberin tittade på mig med en blick som inte direkt gjorde mig
lugnare och för att fly hans blick sprang jag ut i trädgården.

Våran trädgård betydde väldigt mycket för oss. Där odlade vi nästan allt vi åt:
potatis, kål, morötter och kålrötter. Inte minsta fläck av marken stod
outnyttjad. Trots det hade mor Barberin givit mig en liten odlingslapp helt för
mig själv. Där planterade jag ormbunkar och örter som jag dragit upp från
vägkanterna när jag såg efter kon. Jag hade planterat allt prydligt och nätt,
sida vid sida i min bit av trädgården. Det var inte vackert, men jag älskade
det. Det var mitt. Jag kunde plantera vad jag ville där, närhelst jag ville det
och när jag talade om den, sådär en tjugo gånger om dagen, brukade jag tala om
"min trädgård."

Narcisserna hade redan börjat knoppas, syrenerna hade börjat skjuta skott och
snart skulle klängväxterna börja blomstra. Hur skulle deras blommor se ut?
Varje dag gick jag ut för att se på om jag skulle få svaret. Men det var en
annan del av min trädgård som jag var särskilt mån om. Där hade jag planterat
en grönsak som jag fått av någon och som var nästan okänd i vår by,
jordärtskocka. Man hade sagt mig att de var utsökta, bättre än potatis, för de
smakade som en kombination av kronärtskocka, potatis och kålrot. Jag tänkte att
de skulle bli en överraskning för mor Barberin, jag hade inte andats ett ord
till henne om min gåva till henne. Jag hade planterat dem i min egen del av
trädgården. När de började skjuta skott skulle jag låta henne tro att det var
någon slags blomma. Sedan, när de en gång mognat och hon var ute på något
ärende, skulle jag dra upp dem och laga till dem. Hur? Det visste jag inte, men
jag oroade mig inte för sådana petitesser. När hon sedan kom hem till middagen
skulle jag servera henne jordärtskocka! Det skulle vara något annat än den
eviga potatisen och då skulle mor Barberin inte sörja så mycket över
försäljningen av stackars Rousette. Och det skulle vara jag, Remi, jag som
uppfinnit denna nya grönsaksrätt! Då skulle alla få se att jag faktiskt var
till nytta där hemma.

Med en sådan plan i huvudet måste jag ägna särskild omsorg om mina
jordärtskockor. Varje dag undersökte jag platsen där jag sått dem - det verkade
som att de aldrig skulle börja växa. Jag stod på knä, med armarna i backen och
med näsan alldeles intill jorden där jag sått jordärskockarna, då jag hörde
Barberin ropa otåligt på mig. Jag skyndade tillbaka in i huset. Vad förvånad
jag blev när jag såg Vitalis och hans hundar stå framför eldstaden.

Jag förstod genast vad Barberin ville. Vitalis hade kommit för att hämta mig
och för att mor Barberin inte skulle kunna hindra det hade Barberin skickat
henne på något ärende till byn. Väl medveten om att jag inte kunde vänta någon
barmhärtighet från Barberin sprang jag fram till Vitalis.

"Åh, ta mig inte härifrån. Snälla, herre, ta mig inte härifrån." Jag började
snyfta.

"Seså, grabben", sade han vänligt. "Du kommer inte att bli olycklig med mig.
Jag är inte den som slår barn och du kommer att ha hundarna till sällskap.
Varför skulle du vara ledsen över att följa med mig?"

"Mor Barberin!"

"Oavsett så stannar du inte här", sade Barberin bryskt och tog mig i örat.
Antingen följer du med mannen här eller så skickar vi dig till barnhemmet.
Välj!"

"Nej, nej. Mamma, mamma!"

"Vill du göra mig arg, va?" skrek Barberin. "Jag ska ge dig en rejäl omgång
stryk och sedan jagar jag dig ur huset."

"Barnet är ledset över att behöva lämna sin mor, det är ingen anledning att slå
honom. Han har känslor, det är ett bra tecken."

"Om du ömkar dig över honom kommer han bara skrika ännu mer."

"Hursomhelst, till affärerna."

Med de orden lade Vitalis åtta femfrankmynt på bordet. Barberin svepte upp dem
med handen och stoppade ner dem i fickan.

"Var är hans knyte?" frågade Vitalis.

"Här är det", sade Barberin och räckte honom en blå bomullsnäsduck med de fyra
hörnen sammanknutna. "I den ligger två par skjortor och ett par bomullsbyxor."

"Det var inte vad vi kom överrens om. Du sade att du skulle ge honom lite
kläder. Det här är bara trasor."

"Han har inget annat."

"Om jag frågar pojken så vet jag att han kommer säga att det inte är sant. Men
jag har inte tid att bråka mer om den saken. Vi måste gå. Kom nu, lille kompis.
Vad heter du?"

"Remi."

"Dåså, Remi, ta ditt knyte och gå intill Capi."

Jag sträckte ut mina händer mot honom och sedan mot Barberin, men båda vände
bort sina huvuden. Så tog Vitalis tag om min handled. Jag måste följa med.

Åh, vårt kära, lilla hus! När jag gick över tröskeln kändes det som att jag
lämnade en del av mig själv där. Med tårfyllda ögon såg jag mig omkring, men
det fanns ingen i närheten som kunde komma till min hjälp, ingen på vägen och
ingen på fälten i närheten. Jag började ropa:

"Mamma ... mor Barberin!"

Men ingen svarade på mitt rop och mitt rop övergick till en snyftning. Jag blev
tvungen att följa med Vitalis, som inte släppt taget om min handled.

"Farväl och lycka till", ropade Barberin. Så gick han förbi och allt var över.

"Kom Remi, skynda på mitt barn", sade Vitalis. Han tog tag runt min arm och gick
sida vid sida med mig. Lyckligtvis gick han inte särskilt fort. Jag tror han
anpassade sina steg efter mig.

Vi gick upp för en backe. När jag vände mig kunde jag fortfarande se mor
Barberins hus, men det blev mindre och mindre. Många gånger förut hade jag gått
den här vägen och jag visste att ännu en liten stund skulle jag kunna se huset.
Men sedan kom en sväng och därefter skulle jag inte längre kunna se det.
Framför mig låg det okända, bakom mig huset där jag fram till samma dag hade
levt ett så lyckligt liv. Kanske skulle jag aldrig me få set det! Tack och lov
var kullen hög, men tillslut nådde vi toppen. Vitalis hade inte släppt greppet
om min arm.

"Får jag vila lite", frågade jag.

"Givetvis, min pojke", svarade han.

Han släppte taget om mig, men jag såg honom teckna till Capi och att hunden
förstod. Den ställde sig alldeles intill mig. Jag förstod att Capi skulle bita
tag i mitt ben om jag försökte smita. Jag gick upp på en hög gräsbeklädd höjd
och satte mig med hunden vid min sida. Med blicken suddig av tårar såg jag mig
omkring efter mor Barberins stuga. Nedanför mig låg dalen och skogen och långt
där borta låg det lilla hus jag lämnat. Små puffar av gul rök lämnade
skorstenen och steg rätt mot skyn innan vek av mot oss. Trots avståndet och
höjdskillnaden kunde jag se allt mycket klart. På avskrädeshögen kunde jag se
vår feta höna sprätta omkring, men hon såg inte lika stor ut som vanligt. Om
jag inte vetat att det var vår höna skulle jag ha trott att det var en liten
duva. Vid sidan av huset kunde jag se det vindlande päronträdet på vilket jag
brukade leka att jag red häst. Vid bäcken kunde jag knappt urskilja det dike
jag lagt ner så mycket möda på att gräva, för att vattnet skulle driva en kvarn
jag hade byggt med egna händer. Tyvärr hade jag aldrig lyckats får hjulet att
snurra, trots de många timmar jag hade lagt ner på det. Jag kunde se min
trädgård. Åh, min kära trädgård!

Vem skulle nu se mina växter blomstra? Och mina jordärtskockor, vem skulle ta
hand om dem? Kanske Barberin, den elake Barberin! Med nästa steg skulle jag
inte längre kunna se min trädgård. Plötsligt såg jag en vit solhätta på vägen
från byn till vårt hus. Så försvann den bakom några träd för att sedan bli
synlig igen. Avståndet var så stort att jag bara se hättans vita överdel, som en
vårfjäril. Den skymtade fram och åter bakom träden. Men det finns de gånger då
hjärtat ser klarare och längre än det skarpaste öga. Jag visste att det var mor
Barberin. Det var hon. Jag var helt säker.

"Nå", frågade Vitalis, "kan vi gå vidare nu?"

"Åh, kärre here, nej. Snälla, nej."

"Då är det sant som det var sagt, att du inte hade några ben att gå med, om de
redan är utröttade. Det lovar inte goda dagar åt oss."

Jag svardade inte. Jag såg efter...

Det var mor Barberin. Det var hennes hätta. Det var hennes blåa kjol. Hon gick
snabbt, som om hon hade bråttom att komma hem. När hon kom till grinden skjöt
hon upp den och skyndade sig uppför gången. Jag hoppade upp på fötter utan
någon tanke på Capi som hoppade efter mig. Mor Barberin stannade inte länge i
huset. Hon kom ut och började rusa hit och dit på gården med armarna
utsträckta.

Hon letade efter mig. Jag lutade framåt och så högt jag kunde ropade jag:

"Mamma! Mamma!" Men mitt rop nådde inte hennes öron, det förlorades i luften.

"Vad är det? Har du blivit galen?" frågade Vitalis.

Jag svarade inte. Mina ögon var fortfarande fixerade vid mor Barberin. Men hon
såg inte upp, för hon visste inte att jag fanns där ovanför henne. Hon sprang
runt på gården, sedan ut på vägen och såg fram och tillbaka längs den. Jag
ropade ännu högre, men precis som mitt första rop så tjänade det inget till. Då
förstod Vitalis och han klättrade också upp på höjden. Det tog honom inte länge
att se figuren med den vita solhättan.

"Stackars lilla pojke", sade han mjukt till sig själv.

"Åh", snyftade jag uppmuntrad av hans medömkan, "låt mig gå tillbaka." Men han
tog tag om min handled och drog mig ner på vägen.

"Eftersom du nått fått vila", sade han, "så går vi vidare."

Jag försökta bryta mig loss, men han höll mig stadigt.

"Capi! Zerbino," sade han och såg på hundarna. Det två hundarna ställde sig
intill mig, Capi bakom och Zerbino framför. Efter några steg vände jag mig om.
Vi hade passerat kullens krön och nu kunde jag inte längre se varken dalen
eller vårt hus.

KAPITEL 5

PÅ VÄG

Bara för att en man köper ett barn för fyrtio franc betyder det inte att han är
ett monster och att han tänker äta upp barnet. Vitalis hade inte för avsikt att
äta mig och även om han köpte barn var han ingen dålig man. Detta bevisades
snart. Vi hade vandrat under tystnad en tid och jag suckade.

"Jag vet precis hur du känner dig", sade Vitalis. "Du får gråta hur mycket du
vill, men försök att förstå att detta är för ditt eget bästa. De här
människorna är inte dina föräldrar. Frun i huset har varit snäll mot dig och
jag vet att du älskar henne; det är därför du är så ledsen. Men hon kunde inte
behålla dig om hennes man inte ville ha dig. Kanske är han inte en så elak typ
ändå; han är sjuk och kan inte arbeta längre. Han kommer få det svårt att hanka
sig fram."

Jo, det han sade var sant, men jag hade bara en tanke i sinnet. Kanske jag
aldrig mer få träffa den jag älskade mest i världen.

"Du kommer inte att bli olycklig med mig", fortsatte han. "Det är bättre än att
skickas till hemmet. Och jag ber dig att inte försöka smita, för om du gör det
kommer Capi och Zerbino snart hinna ikapp dig."

Smita iväg - det var inte längre något jag tänkte göra. Var skulle jag ta
vägen? Kanske denne långe gamle man skulle vara en snäll mäster trots allt. Jag
hade aldrig gått så lång sträcka på en gång. Runt om kring oss låg öde hedar
och kullar. Det var inte alls vackert som jag hade trott att världen utanför
vår by skulle vara.

Vitalis gick fram med långa, regelbundna steg. Han bar Guldhjärta på axeln
eller i sin väska och hundarna tassade fram intill oss. Då och då sade Vitalis
något vänligt ord till dem, ibland på franska, ibland på något språk som jag
inte förstod. Varken han eller djuren verkade bli trötta. Men jag, jag var
utmattad. Det kändes som att jag fick dra fram benen och att det var allt jag
förmådde för att hålla jämna steg med min nya mäster. Ändå ville jag inte be
honom låta mig vila.

"Det är träskorna som tröttar ut dig", sade han och såg ner på mig. "När vi
kommer till Ussel ska jag köpa ett par riktiga skor åt dig."

Orden gav mig hopp. Jag hade alltid velat ha ett par riktiga skor. Både
borgmästarens son och värdshusvärdens son bar sådana. När de kom till kyrkan på
söndagarna verkade de glida fram längs den stenlagda mittgången, medan vi
landsbygdsbarn gick i träskor som gav upphov till ett örondbedövande slammer.

"Är det långt till Ussel?"

"Ha, en fråga ifrån hjärtat", skrattade Vitalis. "Så du vill ha ett par skor,
alltså? Nå, det lovar jag att du skall få, och med stora nitar i. Också köper
jag dig ett par sammetsbyxor, en väst och en hatt. Det skall väl få dig att
torka tårarna, får vi hoppas, och ge dina ben krafter nog att gå en mil till."

Skor med nitad suka! Jag var utom mig av stolthet. Ett par riktiga skor var stort
nog, men nitskor, det var något alldeles extra! Jag glömde bort min sorg.
Nitskor! Sammetsbyxor! En väst! En hatt! Åh, om mor Barberin hade kunnat se
mig nu, hur glad skulle hon inte ha blivit, hur stolt över mig skulle hon inte
vara! Men trots löftet att jag skulle få skor och sammetsbyxor om bara en mil
till, kändes det som en omöjlighet att jag skulle orka gå så långt.

Himlen, som hade varit blå när vi givit oss iväg, fylldes nu med grå moln.
Snart började ett lätt regnfall. Vitalis var väl skyddad under sitt fårskinn
och han lyckades skydda Guldhjärta för regnet också. Så snart den första
regndroppen fallit hade apan begivit sig till sitt skyddade gömställe. Men
varken hundarna eller jag hade ingenting att skydda oss med och snart var vi
blöta ända in till huden. Hundarna kunde i alla fall ruska av sig då och då,
men då jag inte kunda göra detsamma fick jag vandra vidare med mina genomblöta,
nedkylande kläder.

"Har du lätt för att bli förkyld?, frågade min nya mäster.

"Jag vet inte. Jag kommer inte ihåg att jag någonsin varit förkyld."

"Det är bra. Då finns det ändå något i dig. Men jag vill inte att du skall ha
det värre än du måste. Det finns en by lite längre fram. Vi sover där inatt."

Det fanns inget värdshus i byn och ingen ville släppa in en gammal tiggare med
ett barn och tre genomvåta hundar med sig in i sitt hus.

"Här finns ingen plats att sova", sade man.

Så stände de dörren i ansiktet på oss. Vi gick från det ena huset till det
andra, men alla vägrade oss nattlogi. Måste vi gå den halva milen till Ussel
utan någon vila? Natten hade fallit och regnet hade gjort oss genomkalla. Åh,
hur gärna hade jag inte befunnit mig i mor Barberins hus!

Tillslut gick en bonde, som var barmhärtigare än sina grannar, med på att låta
oss sova i hans stall. Men han satte ett villkor att vi inte fick tända något
ljus.

"Ge mig dina tändstickor", sade han till Vitalis. "Du får tillbaka dem imorgon
när ni reser vidare."

Vi hade åtminstone ett tak att gömma oss för stormen under.

Vitalis tog fram en bit bröd från säcken han bar på ryggen och bröt det i fyra
bitar. För första gången fick jag se hur han upprätthåll lydnad och diciplin i
sitt sällskap. Medan vi gick från dörr till dörr i jakt på nattlogi hade
Zerbino smitit in i ett hus och kommit ut lika kvickt igen, med en brödskorpa i
käften. Vitalis hade bara sagt.

"Ok, Zerbino... inatt."

Jag hade inte tänkt vidare på stölden. Nu när Vitalis delade brödet, verkade
Zerbino väldigt nedstämd. Vitalis och jag satt på en låda med Guldhjärta mellan
oss. De tre hundarna stod på rad framför oss. Capi och Dulcie hade ögonen stint
färsta på sin mäster, men Zerbino stod med slokande öron och svansen mellan
benen.

"Tjuven lämnar ledet och ställer sig i hörnet", sade Vitalis med befallande
stämma. "Han får gå och lägga sig utan kvällsmat."

Zerbino lämnade sin plats och gick i sicksack mot hörnet dit Vitalis finger
pekade. Han kröp ner under en hög hö utom synhåll för oss, men vi kunde höra
hans sorgsna andetag och svaga klagande gnäll.

Vitalis räckte mig en bit bröd och medan han åt sin egen bröt han små bitar åt
Guldhjärta, Capi och Dulcie. Åh, vad jag längtade efter Mor Barberins soppa,
även utan smör. Och den varma elden och min lilla säng med sitt överkast som
jag kunde dra ända upp till näsan. Nu satt jag helt utmattad, med fötter fulla
av skavsår från träskorna. Jag darrade av kyla i mina blöta kläder. Det var
natt nu, men jag kunde inte tänka på att sova.

"Dina tänder skallrar", sade Vitalis. "Fryser du?"

"Lite."

Jag hörde hur han öppnade väskan.

"Jag har inte mycket till garderob", sade han, "men här är en torr skjorta och
en väst som du kan ta på dig. Kryp sedan ner under höet så blir du snart varm
och kan sova."

Men jag blev inte så snart varm som Vitalis hade trott. Länge låg jag och vände
mig fram och tillbaka på min halmbädd, allt för olycklig för att kunna sova.
Skulle alla mina dagar bli som denna? Gå i ösregn, sova på en vind, skaka av
köld och med enbart ett torrt brödstycke till kvällsmat? Utan någon som älskade
mig, utan någon som omfamnade mig, utan mor Barberin!

Mitt hjärta var mycket ledset. Tårarna rann ner för mina kinder. Så kände jag
en varm andedräkt mot mitt ansikte. Jag sträckte ut min hand och mitt finger
nuddade Capis ulliga päls. Han hade helt stilla kommit fram till mig, med
försiktiga steg över halmen och nu luktade han på mig. Han snusade varsamt, jag
kände hans andedräkt mot kinden, sedan mot håret. Vad ville han? Så lade han sig
ner halmen, ganska nära och mycket varsamt började han slicka min hand. Rörd av
hans omsorg satte jag mig upp i min halmbädd, kastade mina armar om hans hals
och kysste hans kalla nos. Han gav ifrån sig ett kvävt skall och lade kvickt
sin tass i min hand och stod sedan stilla. Jag glömde min utmattning och min
sorg. Jag var inte längre ensam. Jag hade en vän.

KAPITEL 6

MIN DEBUT

Vi begav oss iväg tidigt nästa morgon. Himlen var blå och en svag vind hade
torkat upp leran under natten. Fåglarna sjöng muntert i träden och hundarna
kilade fram och tillbaka runt våra ben. Då och då ställde sig Capi på bakbenen
och skällde mitt i mitt ansikte, två eller tre gånger. Jag förstod vad han
menade. Han var min vän. Han var intelligent, han förstod allt och han visste
hur han skulle göra sig själv förstådd. Enbart hans svans besatt större förstånd
och vältalighet än många människors tungor och ögon.

Även om jag aldrig varit utanför min hemby och var väldigt nyfiken att få se en
stad, så var det stadens skobutik jag mest längtade efter att se. Var fanns den
efterlängtade butiken där jag skulle finna de skor med nitad sula som Vitalis
hade lovat mig? Jag såg mig omkring åt alla väderstreck medan vi gick nerför
Ussels gamla gator. Plötsligt svängde min mäster in i en butik bakom
marknaden. Utanför butiken hängde några gamla gevär, en guldbårdad rock, flera
lampor och några rostiga nycklar. Vi gick nerför en trappa med tre steg och kom
in i ett rum som inte kunde ha sett solen sedan huset fått tak. Hur kunde så
vackra ting som nitskor säljas på en så förfärlig plats? Dock visade det sig
att Vitalis visste bättre och snart hade jag nöjet att skos med nitskor som var
tio gånger så tunga som mina träskor. Min mästers generositet uppgörde inte med
detta. Han köpte mig en blå sammetskappa, ett par byxor och en filthatt.

Sammet för mig som aldrig burit annat än bomull! Förvisso hade jag träffat den
bäste och mest generöse mannen i världen. Det skall medges att sammeten var
skrynklig och att byxorna av ull var välnötta och att det var svårt att gissa
vad filthattens ursprungliga färg hade varit efter att den så ofta varit utsatt
för regn. Men förblindad av allt prål var jag omedveten om de skavanker som
gömde sig under det första intrycket.

När vi kom tillbaka till värdshuset tog Vitalis, till min sorg och förundran,
fram en sax och klippte av byxorna vid knähöjd innan han lät mig klä mig i dem.
Jag såg på honom med runda ögon.

"Det är för att jag inte vill att du skall se ut som vem som helst", förklarade
han. "När vi är i frankrike tänker jag klä dig som en italienare och när vi är
i italien som en fransk pojke."

Jag blev än mer förundrad.

"Vi är artister, eller hur? Nå, då kan vi inte klä oss som vanligt folk. Tror
du någon skulle lägga märke till oss om vi såg ut som alla andra? Skulle folk
samlas omkring oss där vi stannade? Nej! Utseende betyder mycket här i världen."

På morgonen hade jag varit en fransk pojke, tills kvällen hade jag blivit
italienare. Mina byxor gick till knäna. Vitalis snodde röda snören längs mina
strumpor och virade ett rött band kring min hatt. Sist dekorerade han hatten
med tygblommor.

Jag vet inte vad andra tyckte om mitt utseende, men för att vara ärlig tyckte
jag själv att jag såg strålande ut. Capi delade min åsikt, för efter att ha
stirrat på mig en lång stund sträckte han fram tassen med nöjd min. Jag var
glad att ha Capis godkännande, särskilt som Guldhjärta medan jag klädde mig
hade suttit mitt emot mig och med överdrivna gester härmat varje rörelse jag
gjorde. När jag var klar satte han händerna mot höfterna, kastade huvudet bakåt
och skrattade hånfullt.

Det är fråga för vetenskapen om apor kan skratta eller inte. Jag levde länge
med Guldhjärta under familjelika förhållanden och jag vet att åtminstone han
ofta skrattade, gärna på ett sätt som var mycket förnedrande för mig. Givetvis
skrattade han inte som en människa, men om något roade honom så drogs hans
mungipor bakåt, ögonen vidgades, käkarna öppnades och stängdes med rasande
fart, medan eldpilar verkade skjuta fram i hans svarta ögon.

"Nu är du redo", sade Vitalis när jag satte hatten på huvudet. "Vi måste sätta
igång att arbeta, för imorgon är det marknadsdag och vi måste göra ett
framträdande. Du skall spela en komedi tillsammans med två av hundarna och
Guldhjärta."

"Men jag vet inte hur man spelar en komedi", ropade jag förskräckt.

"Det är vad jag skall lära dig. Det är klart att du inte kan veta det om jag
inte lär dig det. Djuren här har studerat hårt för att lära sig sina roller.
Det har varit hårt arbete för dem, men du ser ju hur kloka de har blivit.
Föreställningen vi skall framföra heter 'Herr Guldhjärtas betjänt', eller
'Idioten är inte alltid den du tror'. Det här är handlingen: Herr Guldhjärtas
betjänt, Capi, är på väg att lämna honom då han börjar bli gammal. Capi har
lovat sin mäster att skaffa honom en ny tjänare innan han lämnar honom. Nu är
den nya tjänaren inte en hund, utan en pojke, en pojke från landet som heter
Remi."

"Åh..."

"Du har precis kommit från landet för att påbörja din anställning hos herr
Guldhjärta."

"Apor har inte betjänter."

"I föreställningar har de det. Hursomhelst, du kommer direkt från din landsby
och din nya mäster tycker att du är en idiot."

"Usch, det tycker jag inte om!"

"Vad spelar det för roll om det får folk att skratta? Nå, du har kommit till
denna gentleman för att bli hans betjänt och du blir tillsagd att duka bordet.
Här är ett bord av samma sort som vi skall använda i föreställningen. Duka det
nu."

På bordet stod det tallrikar, ett glas, en kniv, en gaffel och en vit bordsduk.
Hur skulle de placeras? Medan jag grubblade på saken, lutandes framåt med
utsträckta händer och öppen mun utan att veta var jag skulle börja, började
min mäster klappa händerna och skratta hjärligt.

"Bravo!", ropade han, "bravo! Helt perfekt. Min förra pojke drog på sig ett
slugt uttryck som för att säga 'titta vilken idiot jag klarar av att spela',
men du är en naturtalang. Det är utmärkt."

"Men jag vet inte vad jag ska göra."

"Det är därför du är så duktig! När du väl fått lära dig att göra det måste du
imitera det du precis gjorde. Om du kan sätta på dig samma ansiktsutryck och
ställa dig på precis samma sätt som du gör just nu så kommer du att bli en
succé. För att spela din roll perfekt behöver du bara bete dig och se ut precis
som du gör just nu."

"Herr Guldhjärtas betjänt" var ingen stor pjäs. Föreställningen varade inte mer
än tjugo minuter. Vitalis fick hundarna och mig att spela upp den gång på gång.

Jag var förvånad att se hur tålmodig vår mäster var. Jag hade sett djuren i
vår by bli belönade med svordomar och slag när de misslyckades med att lära sig
något. Trots att vår lektion varade mycket länge blev han inte arg en enda
gång, inte heller svor han.

"Försök en gång till", sade han allvarligt om någon gjorde ett misstag. "Det
där duger inte Capi. Du kommer får skäll Guldhjärta om du inte är mer
uppmärksam."

Och det var allt han sade, men det räckte.

"Ta hundarna som exempel", sade han medan han undervisade mig. "Jämför dem med
Guldhjärta. Guldhjärta är kanske livlig och intelligent, men han har inget
tålamod. Han lär sig snabbt det han skall lära sig, men han glömmer det sedan
med en gång. Dessutom gör han aldrig vad man säger honom villigt. Han gillar
att göra det motsatta istället. Det är hans natur och därför blir jag inte arg
på honom. Apor har inte samma samvete som hundar har. De förstår inte
betydelsen av ordet plikt och det är därför de står under hunden. Förstår du?"

"Jag tror det."

"Du är intelligent och uppmärksam. Var lydig och gör ditt bästa vadhelst du blir
ombedd att göra. Kom ihåg det hela livet."

När jag nu talade med honom samlade jag mod att fråga om det som hade
fascinerat mig så under övningen. Hur förmådde han vara så underbart tålmodig
med hundarna, apan och mig själv?

Han log.

"Det märks att du levt enbart tillsammans med bönder som är hårdhänta med sina
djur och som tror att de enbart blir åtlydda om de hotar med en käpp över
djurens huvuden. Ett stort missförstånd. Man vinner mycket lite genom grymhet,
men man kan vinna mycket, om inte allt, genom vänlighet. Det är för att jag
aldrig är ovänlig mot mina djur som de är vad de är. Om jag hade slagit dem
hade de varit förskräckta varelser och fruktan paralyserar förståndet.
Dessutom, om jag gav efter för humöret skulle jag inte vara den jag är. Jag
skulle inte ha fått detta tålamod som har vunnit deras förtroende. Det visar
att den som undervisar andra, undervisar sig själv. Medan jag har undervisat
mina djur, har de också undervisat mig. Jag har utvecklat deras intelligens,
de har format min karaktär."

Jag skrattade. Detta lät underligt för mig.

"Du tycker det låter konstigt", fortsatte han. "Konstigt att en hund kan
undervisa en människa, ändå är det sant. Mästaren måste vaka över sig själv när
han undervisar en hund, för hunden tar efter mästaren. Visa mig din hund så
skall jag säga dig vad du är. Banditen har en skurkaktig hund. Inbrottstjuvens
hund är själv en tjuv. Bondläppen har en dum, ointelligent hund. En snäll och
eftertänksam man har en snäll hund."

Jag var mycket nervös inför uppträdandet inför publik nästa dag. Hundarna och
apan hade en fördel: de hade uppträtt förut, hundratals gånger. Vad skulle
Vitalis säga om jag inte spelade min roll väl? Vad skulle publiken säga? Jag
var så orolig att när jag tillslut somnade, så kunde jag i drömmarna se en hop
människor med händerna tryckta mot magen av skratt för att jag var en sådan
idiot.

Jag var ännu mer nervös nästa dag, när vi tågade i procession mot
marknadsplatsen där vi skulle hålla vår föreställning. Vitalis ledde vägen. Med
huvudet högt och utspänt bröst höll han takten med armarna och benen medan han
spelade en glad melodi på sin flöjt. Bakom honom kom Capi, med Guldhjärta på
ryggen. Apan bar generaluniform: röd kappa och byxor med guldbård, samt en
plymförsedd hjälm. Därefter kom Zerbino och Dulcie på respektfullt avstånd. Jag
gick sist. Vår procession sträckte sig ganska långt, för vi måste hålla ett
visst avstånd mellan varandra. Flöjtens genomträngande toner fick folk att
komma utspringande ur sina hus. Skaror av barn sprang efter oss och när vi hade
nått torget hade det hunnits samlas en stor publik. Vår teater iordningställdes
snabbt. Ett rep spändes upp mellan fyra träd och vi tog plats i mitten av denna
kvadrat.

Den första delen av föreställningen utgjordes av olika trick utförda av
hundarna. Jag uppfattade inte det minsta av vad de gjorde. Jag var så nervös
och upptagen med att repetera min roll. Allt jag vet är att Vitalis lade ner
sin flöjt och istället tog fram sin violin för att ackompanjera hundarnas
manövrar. Ibland spelade han dansmusik, ibland några sentimentala stråk.

När hundarna hade visat sina trick, tog Capi en metallkopp mellan tänderna och
började gå sin runda bland den "ärade publiken". När en åskådare vägrade ge
ifrån sig något mynt, placerade han sina två framtassar på den motvillige
givarens ficka, skällde tre gånger och knackade sedan med tassen på fickan. Åt
detta skrattade och tjoade publiken glatt.

"Det var allt en smart spaniel! Han vet vilka som har pengar och vilka som inte
har det!"

"Så ge honom något då!"

"Han ger säkert något!"

"Inte han!"

"Och han som ärvde sin morbror! Den snåljåpen!"

Och slutligen drogs ett mynt ur någon djup ficka och kastades i muggen. Under
tiden spelade Vitalis glatt på sin fela, utan att säga ett ord, men med ögonen
stint fästa på Capi. Snart återvände Capi till sin mäster, stolt bärande den
fyllda muggen.

Så var det dags för komedin.

"Mina damer och herrar", sade Vitalis och gestikulerade med sin båge i ena
handen och med felan i den andra. "Vi skall nu framföra en förtjusande komedi
vid namn 'Herr Guldhjärtas betjänt', eller 'Idioten är inte alltid den du tror'.
En man i min ställning nedlåter sig inte till att prisa sina föreställningar
och skådespelare i förväg. Allt jag har att säga är: titta, lyssna och var redo
att applådera.

Vad Vitalis kallade en förtjusande komedi, var i själva verket en pantomim.
Så måste det givetvis vare, då två av dess stjärnor, Guldhjärta och Capi, inte
kunde tala och den tredje, jag, för närvarande inte klarade av att yttra två
ord i följd. Dock, för att publiken verkligen skulle förstå pjäsen beskrev
Vitalis de olika delarna i takt med att föreställningen fortskred. Till exempel
kungjorde han med militärisk stämma ankomsten av general Guldhjärta som hade
förtjänat sin höga ställning under olika slag i Indien. Fram till den dagen
hade general Guldhjärta haft enbart Capi som tjänare, men nu ville han ha en
mänsklig tjänare då han nu hade råd med sådan lyx. Under en lång till hade
djuren varit människornas slavar, men nu var det dags för förändring!

I väntan på att betjänten skulle anlända gick generalen fram och tillbaka och
rökte en cigarr. Du skulle sett när han blåste rök i ansiktet på åskådarna! Han
började bli otålig. Ögonen rullade som på en man som snart skall få ett
raseriutbrott. Han tuggade på läppen och stampade i marken. Vid det tredje
stampet skulle jag göra min entré på scenen, ledd av Capi. Om jag glömde bort
mig skulle hunden påminna mig. Vid en bestämd tidpunkt höll han ut tassen mot
mig och introducerade mig för generalen. Den senare satte upp sina händer i
förskräckelse när han såg mig. Vad? Var detta den tjänare de hade skaffat
honom? Så tittade han fräckt upp i ansiktet på mig och gick ett varv kring mig
innan han ryckte på axlarna. Hans ansiktsuttryck var så komiskt att alla brast
ut i skratt. Då förstod ganska väl att apan ansåg mig vara en idiot. Det tyckte
åskådarna också. Stycket skulle visa hur otroligt tjockskallig jag var, medan
varje tillfälle att visa hur klok och intelligent apan var togs till vara.
Efter att ha noga studerat mig bestämde sig generalen för att behålla mig, av
medömkan. Han pekade på ett bord som redan var dukat för lunchmålet och
tecknade åt mig att sätta mig.

"Generalen tänker att bara betjänten får något att äta så kanske han upphör att
vara en sådan idiot", förklarade Vitalis.

Jag satte mig vid det lilla bordet. En servett låg på min tallrik. Vad skulle
jag göra med servetten?

Capi signalerade åt mig att använda servetten. Jag studerade den tankfullt en
stund och snöt mig sedan i den. Generalen brast ut i gapskratt med händerna
tryckta mot magen och Capi ramlade över på rygg med alla tassarna i luften i
förfäran över min dumhet.

Då jag förstod att jag gjort ett misstag såg jag en en gång på servetten. Vad
skulle jag göra med den? Så fick jag en idé. Jag rullade ihop den och knöt den
som en slips om min hals. Ännu mer skratt från generalen. Än en gång rullade
Capi över på sidan med tassarna i vädret.

Sedan, efter att han inte längre kunde hålla inne med sin förbittring, drog
Generalen ner mig från stolen och satte sig på min plats. Så åt han upp
måltiden som tillretts åt mig.

Åh, han visste allt hur man använde en servett! Hur graciöst stoppade han den
inte mot uniformen och spred ut den på sina knän. Med elegans bröt han sitt
bröd och tömde sitt glas.

Klimax nåde när luchen var över och han frågade efter en tandpetare som han
kvickt drog mellan tänderna. Vid detta började publiken applådera runt omkring
oss och föreställningen slutade i triumf.

Vilken idiot till betjänt och vilken underbar apa!

På vägen tillbaka gav mig Vitalis en komplimang, och jag var redan en så pass
god komiker att jag uppskattade min mästers beröm.

KAPITEL 7

UNDERVISNING FÖR BARN OCH DJUR

Vitalis lilla grupp av skådespelare var helt visst begåvad, men deras talang
var inte särskilt mångsidig. Av denna anledning kunde vi inte stanna länge i
varje stad. Tre dagar efter att vi kommit till Ussel var vi åter på väg vidare.
Var var vi påväg? Jag hade nu blivit tillräckligt modig för att våga ställa
denna fråga till min mäster.

"Känner du till den här landsändan?", frågade han medan han såg på mig.

"Nej."

"Så varför frågar du var vi är påväg?"

"Så att jag vet."

"Vet vad?"

Jag var tyst.

"Kan du läsa?", frågade han efter att ha betraktat mig tankfullt en liten
stund.

"Nej."

"Då skall jag ta en bok och lära dig namnet på och allt som finns att veta om
städerna vi reser genom. Det blir som att lyssna på en saga."

Jag hade vuxit upp skir ovetande om världen omkring mig. Visserligen hade jag
gått i byskolan under en månad, men under den månaden hade jag aldrig hållt en
bok i handen. På den tiden jag skriver om fanns det många byar i Frankrike som
inte ens hade en skola. På några ställen där de faktiskt hade en skolmästare,
så antingen visste han ingenting, eller så hade han också ett annat jobb och
kunde därför inte ägna särskilt mycket uppmärksamhet åt dem som lämnats i hans
vård.

Detta var fallet med vår skolmästare. Jag ville inte påstå att han var obildad,
men under den månad då jag gick i hans skola höll han inte en enda lektion. Han
hade annat att göra. Till yrket var han skomakare, eller snarare träskomakare,
för ingen köpte skor av honom. Hela dagen satt han på sin bänk och täljde
bokvedsklampar till träskor. Så lärde mig alls ingenting i skolan, inte ens
alfabetet.

"Är det svårt att läsa?", frågade jag efter att vi hade gått tysta en stund.

"Har du ett trögt huvud?"

"Jag vet inte, men jag vill lära mig om du är villig att lära ut."

"Nå, vi får se hur vi gör med den saken. Vi har gott om tid framöver."

Gott om tid framöver! Varför inte börja på en gång? Jag visste inte hur svårt
det är att lära sig att läsa. Jag trodde att jag bara behövde öppna en bok så
skulle jag nästan på en gång förstå vad den innehöll.

Nästa dag, medan vi vandrade, hukade sig Vitalis ner och plockade upp en
smutstäckt träbit.

"Titta! Det här boken som skall lära dig att läsa", sade han.

En bok! En träbit! Jag tittade på honom för att se om han skämtade med mig, men
han verkade vara seriös. Jag stirrade på träbiten. Den var lika lång som min
arm och lika bred som mina två händer tillsammans. Det fanns ingen inskription
eller teckning på den.

"Vänta till dess vi kommer till träden där borta. Vi skall vila där", sade
Vitalis och log mot mitt förbryllade ansikte. "Jag skall visa dig hur du skall
lära dig läsa med den här."

När vi kom fram till träden kastade vi väskorna på marken och satte oss på
gräset med påskliljor växande här och där omkring oss. När Guldhjärta hade
undkommit sitt koppel klättrade han upp i ett träd och skakade grenerna, en
efter en, som om han sökte efter nötter som han kunde skaka ner. Hundarna lade
sig intill oss. Vitalis plockade fram sin kniv och efter att ha jämnat ut
träbitens kanter skar han ut tolv lika små bitar.

"Jag tänker skära ut en bokstav ur varje träbit.", sade han och tittade upp på
mig. Mina ögon hade inte lämnat hans händer. "Du kommer att lära dig vilka
bokstäver det är genom att titta på deras former och när du kan tala om det för
mig så fort jag plockar fram dem, så kommer jag att börja bilda ord av dem. När
du kan läsa orden skall du få börja läsa ur en bok."

Snart hade jag fickorna fyllda av små träbitar. Det tog mig inte lång tid att
lära mig bokstäverna, men att lära sig att läsa var en helt annan sak. Jag
lärde mig långsamt och ofta ångrade jag att jag uttryckt min önskan att lära
mig läsa. Det var dock inte på grund av lathet, utan av stolthet.

Medan Vitalis ändå lärde mig bokstäverna, tänkte han att han lika gärna kunde
lära Capi på samma gång. Om en hund kunde lära sig att läsa av tiden från en
klocka, varför skulle han inte kunna lära sig bokstäverna? Träbitarna låg
utspridda på gräset och han fick lära sig att med tassen dra fram den bokstav
som efterfrågades.

Till att börja med gjorde jag större framsteg än han. Men om jag hade ett
kvickare intellekt, så hade han ett bättre minne. När han en gång lärt sig
något så kom han ihåg det för alltid. Han glömde aldrig. Om jag gjorde ett
misstag kunde Vitalis säga:

"Capi kommer att lära sig att läsa före dig, Remi."

Och Capi, som uppenbarligen förstod, viftade stolt på svansen.

Jag blev så sårad att jag bestämde mig för att hänge mig åt uppgiften med hela
mitt hjärta. Och medan Capi, den stackaren, inte kunde komma längre än till att
plocka fram de bokstäver som utgjorde hans namn, så lärde jag mig till slut att
läsa från en bok.

"Nu när du kan läsa ord, vad skulle du tycka om att läsa musik?", frågade
Vitalis.

"Om jag kunde läsa musik, skulle jag få sjunga som du gör?", frågade jag.

"Jaså, så du vill kunnas sjunga som jag?", svarade han.

"Jag vet att det inte är möjligt, men jag skulle vilja sjunga lite grann."

"Så du tycker om att höra mig sjunga?"

"Jag tycker om det mer än något annat. Det är vackrare än näktergalans sång,
men ändå är det inte alls som dess. Ibland när du sjunger så vill jag gråta, och
ibland vill jag skratta. Du får inte kalla mig löjlig mäster, men när du
sjunger de där sångerna så känns det som att jag är tillbaka hos kära mor
Barberin. Om jag sluter ögonen kan jag se henne i vårt lilla hus och ändå vet
jag inte vad du sjunger, för du sjunger på italienska."

Jag såg upp på honom och jag såg att han hade tårar i ögonen. Då stannade jag
och frågade om mina ord hade sårat honom.

"Nej, mitt barn", sade han med darrande röst. "Du sårar mig inte. Tvärtom så för
du mina tankar tillbaka till mina ungdoms dagar. Ja, jag skall lära dig att
sjunga, lilla Remi. Och eftersom du har hjärta så kommer dina sånger att få
folk att börja gråta."

Så stannade han plötsligt och jag kände på mig att han inte ville säga något
mer just nu. Jag förstod inte varför han var ledsen.

Nästa dag skar han ut träbitar för noterna på samma sätt som han hade gjort med
bokstäverna. Noterna var mer komplicerade än alfabetet och denna gång fann jag
det mycket svårare och ännu tröttsammare att lära mig dem. Vitalis, som hade
sådant tålamod med hundarna, tappade mer än en gång tålamodet med mig.

"Med ett djur", gastade han, "så måste man kontrollera sig själv för att man
har att göra med en stackars sinnesvag varelse, men du driver mig till
vansinne!" Han kastade sina händer dramatiskt upp i luften.

Guldhärta, som tyckte det var särskilt roligt att imitera lustiga gester,
härmade min mäster och då han varje dag var med på mina lektioner fick jag
utstå skammen att se honom lyfta sina armar i uppgivenhet varje gång jag
tvekade.

"Se, till och med Guldhjärta hånar dig", ropade Vitalis.

Om jag hade vågat hade jag sagt att han hånade mästaren lika mycket som eleven,
men av respekt och ett visst mått av rädsla lät jag bli.

Slutligen, efter många veckors studerande, kunde jag äntligen sjunga en sång
från ett papper som Vitalis själv hade komponerat. Denna gång kastade inte min
mäster händerna i vädret. Istället klappade han mig på kinden och förkunnade
att om jag fortsatte på samma sätt så skulle jag förvisso bli en stor sångare."

KAPITEL 8

EN MAN BEKANT MED KONUNGEN

Vår resplan var enkel. Vi gick varhelst näsan pekade och var än vi fann en by
som såg ut att vara tillräckligt betydelsefull förberedde vi oss på en
triumferande entré. Jag klädde hundarna och kammade Dulcies päls. Jag satte en
svart lapp över capis öga när han spelade en gammal vresig gubbe och tvingade
in Guldhjärta i sin generaluniform. Det var ett besvärligt göra, för apan
visste väl att detta innebar att han skulle arbeta och hittade på de mest
finurliga knep för att hindra mig från att klä på honom. Då fick jag ropa på
Capi för att få hjälp och tillsammans lyckades vi tillslut besegra honom.

När sällskapet väl var färdigklädda tog Vitalis fram sin flöjt och vi gick i
marschtakt in byn. Om tillräckligt mycket folk tågade efter oss så gav vi en
föreställning, men om det bara var några få eftersläntrare ansåg vi det inte
vara värt att stanna, utan fortsatte vår resa. De gånger vi stannade flera
dagar i någon stad lät Vitalis mig gå omkring som jag ville så länge jag hade
Capi med mig. Han litade på mig så länge jag hade Capi med mig.

"Du reser genom Frankrike vid en ålder då de flesta pojkar går i skolan", sade
han en gång till mig. "Öppna dina ögon, se och lär. Var inte rädd att ställa
frågor till mig när du ser något du inte förstår. Jag har inte alltid varit det
du nu ser mig vara. Jag har arbetat med mycket annat."

"Vadå?"

"Vi kommer att tala om det senare. För tillfället behöver du bara lyssna till
mitt råd. När du växer upp hoppas jag att du kommer att tänka tillbaka med lite
tacksamhet på den fattige musikern som du var så rädd för när han drog dig
ifrån din adoptivmamma. Förändringen var kanske inte så dålig för dig, trots
allt."

Jag funderade på vad min mäster hade varit för något tidigare i sitt liv.

Vi vandrade vidare till dess vi nådde slätterna vid Query, som var mycket platta
och ödliga. Det fanns ingen bäck, damm eller flod i sikte. Mitt på slätten nådde
vi en liten by kallad Bastide-Murat. Vi spenderade natten i ett stall
tillhörande värdshuset.

"Det var i den här byn", sade Vitalis, "och förmodligen i detta värdshus som en
man föddes som ledde tusentals människor i strid och som inledde sitt liv som
stallpojke, men som sedan blev kung. Hans namn var Murat. De kallade honom för
hjälte och döpte den här byn efter honom. Jag kände honom och talade ofta med
honom."

"När han var en stallpojke?"

"Nej", svarade Vitalis och skrattade. "När han var kung. Det här är första
gången jag är i den här delen av landet. Jag lärde känna honom i Neapel, där
han var kung."

"Du har varit bekant med en kung!"

Sättet jag sade det på måste ha varit ganska komiskt, för min mäster skrattade
hjärtligt.

Vi satt på en bänk framför stalldörren med ryggarna mot en vägg fortfarande varm
från solens strålar. Gräshopporna spelade sin monotona melodi i en stor tysklönn
som täckte oss med sina grenar. Över hustaken steg fullmånen varsamt mot skyn.
Natten framstod som ännu mer vacker mot bakgrund av att dagen varit så
brännande het.

"Vill du gå och lägga dig", frågade Vitalis, "eller vill du att jag skall
berätta Kung Murats historia?"

"Åh, berätta historien för mig!"

Så berättade han för mig historien om Joachim Murat. Vi satt på bänken i
timtal. Medan han talade föll månens bleka ljus över honom och jag lyssnade med
hänförd uppmärksamhet och med ögonen fixerade vid hans ansikte. Jag hade aldrig
hört denna berättelse förut. Vem skulle ha berättat den för mig? Förvisso inte
mor Barberin! Hon visste inget om saken. Hon var född i Chavanon och skulle
förmodligen dö där. Hennes sinne rörde sig aldrig längre än hennes ögon kunde
se.

Min mäster hade träffat en kung, och denna kung hade talat med honom! Vad hade
min mäster varit som ung och hur hade han blivit det jag nu såg honom vara som
gammal?

Vi hade varit på vandring sedan morgonen. Vitalis hade sagt att vi skulle nå en
by till natten där vi skulle kunna sova, men natten kom och jag såg inga tecken
på någon by, ingen rök i fjärran som visade att vi var nära något hus. Jag
kunde inte se annat än slättland sträcka sig ut framför oss. Jag var trött och
längtade efter att få sova. Votaöis var också trött. Han ville stanna och vila
vid vägkanten, men istället för att sätta mig bredvid honom, sade jag att jag
skulle klättra upp på en kulle till vänster om oss och se efter om jag kunde se
någon by. Jag ropade på Capi, men Capi var också trött och vände dövörat till.
Det gjorde han ofta när han inte ville lyda mig.

"Är du rädd?", frågade Vitalis.

Hans fråga fick mig att ge mig av på en gång. Ensam.

Natten hade fallit. Det var ingen måne, men de blinkande stjärnorna på himlen
kastade sitt ljus i den dimhöljda luften. Sakerna omkring mig syntes mig anta
underliga former i det dämpade ljuset. Vilda ärttörnen växte i buskar intill
några jättelika stenar som såg ut att vända sig och titta på mig där de tornade
upp sig ovanför mig. Ju högre jag klättrade, desto tätare växte träden och
buskarna. Deras toppar slöt sig om varandra ovanför mitt huvud. Ibland blev jag
tvungen att krypa under dem för att ta mig fram. Men jag var fast besluten att
ta mig till kullens topp. Men när jag tillslut nådde den och såg mig omkring,
kunde jag inte se något ljus någonstans. Jag såg inget annat än underliga
skuggor och former och enorma träd som såg ut att hålla ut sina grenar mot mig,
som armar redo att omsluta mig.

Jag lyssnade för att se om jag kunde uppfatta något hundskall eller råmandet
från en ko, men allt var tyst. Med öronen på helspänn, hållande andan för att
höra bättre, stod jag alldeles stilla en stund. Sedan började jag darra. Detta
ensliga, okultiverade, lands tystnad skrämde mig. Vad var jag rädd för?
Förmodligen tystnaden, kanske natten. Hursomhelst så kröp en namnlös rädsla
fram över mig. Mitt hjärta slog snabbt, som om något farligt väntade på mig i
närheten. Jag blickade uppskrämd omkring mig och så plötsligt kunde jag se en
stor skepnad röra sig bland träden en bit bort. Samtidigt kunde jag höra
prassel från grenar som rördes. Jag försökte intala mig att det var fruktan som
fick mig att föreställa mig något ovanligt. Kanske var det en buske eller en
gren. Men plötsligt rörde sig grenarna utan att någon vindpust eller bris hade
skakat dem. De kunde inte röra sig om inte vinden tog tag i dem eller någon
rörde dem.

Någon?

Nej, den stora mörka skepnad som kom emot mig kunde inte vara en människa.
Kanske något slags djur som jag inte kände till, eller en kolossal nattfågel,
eller en jättespindel som svävade över trätopparna. En sak var säker och det
var att djuret hade ovanligt långa ben som förde den framåt med förbluffande
språng. Vid åsynen av detta fick jag snabbt tillbaka känseln i mina egna ben
och rusade ner för kullen mot Vitalis. Men underligt nog tog det mig längre tid
att ta mig ner än att ta mig upp. Jag kastade mig rakt genom tistlar och törnen
och skrapade mig för varje steg jag tog. Krånglades mig igenom en taggig buske
kastade jag en blick bakåt. Djuret kom närmare! Det hade nästan fått tag i mig!

Lyckligtvis hade jag nått kullens fot och kunde springa snabbare över gräset.
Trots att jag sprang så fort jag förmådde tog Varelsen in på mig. Jag behövde
inte se mig om för att veta att den var mig alldeles i hälarna. Jag förmådde
knappt andas. Min spurt hade nästan utmattat mig. Jag andades i stötar. Jag
gjorde en sista kraftansträngning och föll handlöst i Vitalis famn. Jag
förmådde inte säga mer än ett ord:

"Besten! Besten!"

Över hundarnas högljudda skall kunde jag höra ett hjärtligt klingande skratt.
Samtidigt lade min mäster sina händer på mina axlar och tvingade mig att se
mig om.

"Din gås", ropade han, fortfarande skrattande. "Titta vad det är för något."

Hans skratt, mer än hans ord, fick mig att sansa mig. Jag öppnade ett öga,
sedan det andra och tittade dit han pekade. Uppenbarelsen som hade skrämt mig
så hade stannat och stod stilla på vägen. Jag måste erkänna att när jag först
såg den så började jag skaka, men jag var tillsammans med Vitalis och hundarna
fanns intill mig. Jag var inte ensam däruppe bland träden. Jag såg modigt upp
fäste ögonen på Varelsen.

Var det ett djur eller en människa? Det hade en människas kropp, huvud och
armar, men den lurviga pälsen som täckte den och dess två långa tunna ben som
den verkade balansera på såg ut att tillhöra ett djur.

trots att natten var mörk kunde jag se detta, för den mörka skepnaden stack ut
mot den stjärnbeströdda himlen. Länge hade jag förblivit ovetande om vad den
var, om inte min mäster hade talat till den.

"Kan du säga mig om vi är långt från byn?", frågade han artigt.

Så det var alltså en man, eftersom man kunde prata med honom! Hur förundrad
blev jag inte när varelsen sade att det inte fanns några hus i närheten, men att
han kunde ta oss till ett värdshus. Om han nu kunde tala, varför hade han
tassar?

Om jag hade vågat hade jag gått fram till honom för att se hur hans tassar var
tillverkade, men jag var fortfarande lite rädd, så jag plockade upp min väska
och följde efter min mäster utan att säga ett ord.

"Nu ser du vad som skrämde dig så", sade Vitalis och skrattade när vi gick
vidare.

"Men jag vet inte vad det är ännu. Finns det jättar i den här delen av landet?"

"Ja, när människor går på styltor."

Så förklarade han för mig att Landai-borna gick fram på styltor för att kunna
ta sig över de sanka slätterna utan att sjunka ner till höfterna.

Vilken gås jag hade varit!

KAPITEL 9

ARRESTERAD

Jag har många trevliga minnen från Pau, den vackra vintertillflycktsorten där
det knappt någonsin blåste. Vi stannade där hela vintern, för vi gjorde oss god
förtjänst. Vår publik bestod till största delen av barn och de tröttnade aldrig
att se samma föreställning om och om igen. Det var rikemansbarn, mest engelsmän
och amerikaner. Feta små pojkar med rödlätt hud och söta små flickor med mjuka
ögon som var nästan lika vackra som Dulcies. Det var tack vare dessa barn jag
fick smak för godis, för de kom alltid med fickorna fyllda sötsaker som de
delade mellan Guldhjärta, hundarna och mig. Men när våren närmade sig krympte
vår publik. En och en, eller två och två kom de små för att skaka hand med
Guldhjärta, Capi och Dulcie. De hade kommit för att säga farväl. De skulle fara
iväg. Så vi var också tvungna att lämna det vackra vinterlägret och återuppta
vårt strapatsfyllda liv.

Under en lång tid, jag vet inte hur många dagar eller veckor, gick vi genom
dalar, över kullar och lämnade Pyreneernas blå toppar, som nu såg ut som en
molnbank, bakom oss.

Så en kväll kom vi till en stor stad med fula rödteglade hus och med gatorna
belagda med små vassa stenar, ovälkomna för fötterna tillhörande resande som
gått två mil under dagen. Min mäster talade om för mig att vi befann oss i
Toulouse och att vi skulle stanna där en längre tid. Som vanligt var det första
vi gjorde att se oss om efter en lämplig plats att hålla morgondagens
föreställning på. Lämpliga platser saknades inte, särskilt nära den botaniska
trädgården där det finns en vacker gräsmatta skuggad av stora träd och en bred
aveny som leder till den. Vi höll vår första föreställning på en av
trottoarerna.

En polis stod och tittade på medan vi ordnade med våra tillhörigheter. Han
verkade irriterad, kanske för att han inte gillade hundar, eller för att vi inte
hade något där att göra. Han försökte köra bort oss. Det hade varit bättre om
vi hade gått. Vi var inte tillräckligt starka för att stå upp mot polisen, men
min mäster var inte av samma åsikt. Trots att han var en gammal man som strök
land och rike runt med sina hundar så var han en mycket stolt man. Han ansåg
att då han inte bröt några lagar så förtjänade han polisskydd. Så när
polismannen ville avhysa oss, vägrade han att gå.

Vitalis var mycket artig. Faktum är att han tog sin italienska artighet till
överdrift. Man skulle kunna tro att han tilltalade någon hög och mäktig person.

"Denna upplysta gentleman, som representerar polismakten", sade han och tog av
sin hatt och bugade djupt för polismannen. "kan han visa mig ett uttalande från
nämnda myndighet som säger att det är förbjudet för stackars kringvandrande
skådespelare som vi att utföra sin enkla profession på ett allmänt torg?"

Polismannen svarade med att han inte tänkte ta någon diskussion. Vi måste lyda.

"Givetvis", svarade Vitalis. "Och jag lovar dig att jag skall det du kräver av
mig så fort jag får veta med vilken rätt du kräver det."

Den dagen vände polismannen på klackarna och min mäster bugade sig djupt med
et leende och med hatten i handen mot den retirerande uniformen.

Men nästa dag återvände lagens representant och hoppade över repen som
omgärdade vår teater. Han sprang in mitt i föreställningen.

"Sätt munkorg på hundarna", sade han bryskt till Vitalis.

"Sätta munkorg på mina hundar!"

"Lagen säger det, det borde du veta!"

Åskådarna började protestera.

"Stör inte!"

"Låt honom avsluta showen, polisen!"

Då tog Vitalis av sig sin filthatt och med plymerna svepande i backen gav han
tre värdiga bugningar mot polismannen.

"Säger mig den upplysta gentlemannen att jag måste sätta munkorg på mina
skådespelare?"

"Ja, och gör det kvickt!"

"Sätta munkorg på Capi, Zerbino och Dulcie", ropade Vitalis och riktade sig mer
till publiken än till polismannen. "Hur skall den store läkaren Capi, känd i
hela universum, kunna förskriva ett botemedel till herr Guldhjärta om samme
läkare måste bära munkorg?"

Barnen och föräldrarna började skratta. Vitalis, uppmuntrade av applåderna,
fortsatte:

"Och hur skall den charmerande sjuksyster Dulcie kunna använda sin vältalighet
för att övertala patienten att ta den illasmakande medicinen som skall frigöra
honom från hans smärtor om jag tvingas följa denna grymma lag? Jag frågar
publiken: är detta rättvist?"

De klappande händerna, ropen och skratten från åskådarna var svar nog. De
jublade åt Vitalis och buade åt polismannen och mest av allt roades de av
Guldhjärtas grimaser. Han hade tagit plats bakom "den upplyste gentelman som
representerade lagen" och gjorde löjliga grimaser bakom ryggen på honom.
Polismannen korsade armarna, men lossade dem sedan, satte nävarna mot höfterna
och kastade huvudet bakom. Detsamma gjorde apan och åskådarna skrek av skratt.

Polisen vände sig plötsligt för att se vad som roade dem och såg apan som
härmade honom intill perfektion. Under några ögonblick stirrade apan och
polismannen på varandra. Frågan var vem som först skulle sänka blicken först.
Publiken ropade förtjust.

"Om dina hundar inte försetts med munkorg till imorgon", ropade polismannen,
ilsket skakande näven, "så kommer ni att arresteras. Det var allt."

"God dag. På återseende imorgon, Signor", sade Vitalis och bugade sig.
"Imorgon..."

Medan polismannen travade iväg bugade Vitalis med kroppen nästan i backen i
spefull respekt.

Jag trodde att han skulle köpa munkorgar åt hundarna, men han gjorde alls inget
sådant och kvällen förflöt utan att han ens nämnde sammandrabbningen med
polismannen. Jag bestämde mig till slut för att själv föra ämnet på tal.

"Om du inte vill att Capi skall dra av sig munkavlen under föreställningen
imorgon", sade jag, "så tror jag att det vore en bra idé att sätta en på honom
på förhand så att han vänjer sig vid den. Vi kan lära honom att han måste ha
den på sig."

"Tror du att jag kommer sätta en sådan där sak över deras små nosar?"

"Polismannen är ute efter oss."

"Du är en pojke från landet. Som alla bönder är du rädd för poliser."

"Oroa dig inte", fortsatte han. "Jag skall ordna sakerna imorgon så att polisen
inte kan arrestera mig och hundarna samtidigt slipper råka ut för obehag. Å
andra sidan skall publiken få roa sig lite. Den här polisen skall inbringa lite
mer pengar åt oss och på köpet spela den komiska rollen i pjäsen jag skall
iordningställa för honom. Imorgon skall du gå dit ensam med Guldhjärta. Du
skall sätta upp repen och spela några stycken på din harpa. När du samlat en
stor publik kommer polismannen att dyka upp. Då gör jag min entre med hundarna.
Och så är farsen igång."

Jag tyckte inte alls om att gå ensam nästa dag, men jag visste att jag måste
lyda min mäster.

Så fort jag kom fram till vårt vanliga ställe hägnade jag in ett område och
började spela. Människor kom från alla håll och flockades kring repen. Vid det
här laget hade jag lärt mig spela harpa och sjunga riktigt bra. Bland andra
sånger hade jag lärt mig en neapelsk canzonneta som alltid fick rikligt med
applåder. Men jag visste att idag hade man inte kommit för att hylla min talang.
Alla de som bevittnat dispyten med polismannen dagen innan var på plats och de
hade tagit sina vänner med sig. Polisen är inte omtyckt i Toulouse och publiken
var nyfiken att se hur den gamle italienaren skulle klara sig och vad hans
avskedsord "På återseende imorgon, Signor", faktiskt betydde. Flera av
åskådarna störde min sång med frågor om den "gamle italienaren" skulle komma
när de såg att jag var ensam med Guldhjärta.

Jag nickade. Polismannen anlände. Guldhjärta såg honom först. Han satte genast
händerna mot höfterna och började stutta runt på ett löjligt viktigpettersätt.
Publiken skrattade åt hans upptåg och klappade händerna. Polismannen blängde
ilsket på mig.

Hur skulle detta sluta? Jag vara ganska illa till mods. Om Vitalis varit där
skulle han kunna ge svar på tal åt polisen, men jag var ensam. Om han sade åt
mig att försvinna, vad skulle jag säga?

Polismannen stegade fram och tillbaka utanför repen. När han passerade intill
mig tittade han på mig över axeln på ett sätt som inte gjorde mig mer
självsäker.

Guldhjärta förstod inte allvaret i situatonen, så han struttade glatt efter
innanför repen, sida vid sida med polisen och imiterade varje rörelse. När han
passerade mig tittade han också på mig över axeln på ett så komiskt sätt att
folkmassorna skrattade ännu högre.

Jag tyckte att saken hade gått långt nog, så jag kallade på Guldhjärta. Men han
var inte på humör att lyda utan fortsatte sin vandring. Han sprang iväg och
undvek mig när jag försökte fånga in honom. Jag vet inte hur det gick till, men
polismannen, förmodligen galen av ilska, trodde att jag uppmuntrade apan för
han hoppade kvickt över repen. På ett ögonblick var han över mig och hade
slagit mig till marken med ett enda slag. När jag öppnade mina ögon och kom på
fötter stod Vitalis, varifrån han kom vet jag inte, framför mig. Han hade
gripit tag om polismannens handled.

"Jag förbjuder dig att slå barnet", skrek han. "Vilken feg sak att göra!"

Under en kort stund stirrade de två männen på varandra. Polismannen var lila av
ilska. Min mäster var superb. Han höll sitt vackra vita huvud högt, hans
ansikte uttryckte indignation och kontroll. Hans blick var nog för att polisen
skulle sjunka ner i jorden, men det gjorde han inte. Han slet lös sin hand,
greppade min mäster i kragen och knuffade honom bryskt framför sig. Vitalis
snubblade och föll nästan, men han drog sig snabbt upp med sin fria hand slog
han polismannen på handleden. Min mäster var en stark man, men han var ändå
en gammal sådan och polismannen var ung och välbyggd. Jag såg hur ett slagsmål
skulle sluta. Men det blev inget slagsmål.

"Du kommer med mig", sade polismannen. "Du är arresterad."

"Varför slog du barnet", krävde Vitalis att få veta.

"Inget prat. Följ mig."

Vitalis svarade inte utan vände sig till mig.

"Gå tillbaka tillbaka till värdshuset", sade han, "och stanna där med hundarna.
Jag skickar bud till dig."

Han hade ingen möjlighet att säga något mera för polismannen drog iväg med
honom. Så slutade den föreställning som min stackars mäster hade velat göra
underhållande. Hundarna hade till att börja med följt efter sin mäster, men
jag ropade dem tillbaka och vana att lyda återvände de till mig. Jag såg att de
fått munkorgar, men istället för de vanliga munkorgarna för hundar, så bar de
ett vacker stycke silke fäst runt sina nosar och fastspänt under sina hakor.
Capi, som var vit, bar rött. Zerbino, som var svart, bar vitt. Och Dulcie som
var grå, bar blått. Min stackars mäster hade således uppfyllt lagen.

Publiken hade snabbt skingrats. Några få eftersläntrare hade stannat för att
diskutera det som inträffat.

"Den gamle mannen hade rätt."

"Han hade fel."

"Varför slog polisen pojken? Han gjorde ingenting, sade inte ett ord."

"Det var en dålig affär. Gamlingen kommer att åka i finkan, det är ett som är
säkert!"

Deprimerad återvände jag till värdshuset. Jag hade blivit mycket fäst vid min
mäster, mer och mer för varje dag som gick. Vi delade samma liv från morgon
till kväll och ofta från kväll till morgon när vi var tvungna att dela samma
halmbädd. Ingen far hade kunnat visa större omsorg om sitt barn än han hade
gjort mot mig. Han hade lärt mig läsa, sjunga och skriva. Under våra långa
vandringar undervisade han mig, först i ett ämne, sedan i ett annat. Under
mycket kalla dagar delade han alltid sina kläder med mig. Under mycket varma
dagar hjälpte han mig att bära de väskor och de ting som det var meningen att
jag skulle bära. Och när vi åt gav han aldrig med den sämre delen för att unna
sig själv den bästa. Tvärtom delade han det lika, både det goda och det sämre.
Det är sant att han ibland tog mig i öronen mer hårdhänt än jag skulle önskat,
men om jag behövde en tillsägelse, vad var det att säga om det? Med ett ord
så älskade jag honom och han älskade mig. Hur länge skulle han sitta i fängelse?
Vad skulle jag göra under tiden? Hur skulle jag försörja mig?

Vitalis brukade bära sin pengar på sig och han hade inte haft tid att ge mig
något innan han drogs iväg. Jag hade bara några få sous i fickan. Skulle det
räcka till att köpa mat åt Guldhjärta, hundarna och mig själv? Jag spenderade
de följande två dagarna i vånda utan att våga lämna värdshuset. Apan och
hundarna var också mycket nedstämda. Till slut, på den tredje dagen, kom en man
med ett brev från honom. Vitalis skrev att han nästa lördag skulle stå till
svars för att ha trotsat polismakten och attackerat en polisman.

"Det var fel av mig att förlora humöret", skrev han. "Detta kan stå mig dyrt,
men nu är det för sent. Kom till rättegången så får du lära dig något." Så gav
han mig några råd, betygade sin kärlek till mig och bad mig att ta hand om
djuren åt honom.

Medan jag läste brevet stod Capi mellan mina fötter och nosade på brevet. Jag
kunde se på hur han viftade på svansen att han förstod att det kom från hans
mäster. Det var förstå gången på tre dagar som han visade några tecken på
glädje.

Jag gick till tingssalen tidigt på lördagmorgonen. Många av dem som varit
vittnen till incidenten med polismannen var på plats. Jag var så förskräckt
över att vara i rättssalen att jag hamnade bakom en stor spis där jag gjorde
mig så liten som möjligt mot väggen. Några män som blivit arresterade för rån
och några som blivit gripna för slagsmål fick sina mål prövade först. Alla sade
sig vara oskyldiga, men samtliga dömdes som skyldiga. Till sist förde man in
Vitalis. Han satte sig ner på en bänk mellan två polismän. Hans första ord och
de första frågorna de ställde till honom kommer jag knappt ihåg, så högt
svallade känslorna inom mig. Jag stirrade på Vitalis. Han stod upprätt med sitt
vita huvud bakåtkastat. Han såg skamsen och orolig ut. Jag såg på domaren.

"Du gav den officerare som arresterade dig flera slag", sade domaren.

"Inte flera slag, herr Domare", sade Vitalis. "Jag slog bara en gång. När jag
anlände till platsen där vi skulle hålla vår föreställning såg jag hur
polismannen fällde ett barn till marken med ett slag, den lilla pojken som är
med mig."

"Det är inte ditt barn."

"Nej, men jag älskar honom som min egen son. När jag såg honom bli slagen
tappade jag humöret och grep tag om polisens arm så att han inte skulle kunna
slå en gång till."

"Slog du honom?"

"När han bar hand på mig såg jag honom bara som en man, inte som polis."

Så sade polismannen vad han hade att säga.

Vitalis ögon sökte över rummet. Jag förstod att han tittade efter om jag var
där, så jag beslöt mig för att komma fram från mitt gömställe. Jag armbågade
mig igenom åskådarna och ställde mig intill honom. Hans ansikte lyste upp när
han såg mig. Så avslutades målet. Han dömdes till två månaders fängelse och att
böta ett hundra franc. Två månaders fängelse! Dörren som Vitalis kommit in
igenom öppnades. Tårögd såg jag honom följa en polis ut. Så stängdes dörren
bakom honom. Två månader åtskilda!

Var skulle jag ta vägen?

KAPITEL 10

HEMLÖS

När jag med tungt hjärta och rödgråtna ögon återvände till värdshuset stod
ägaren och väntade på gården. Jag var på väg att passera honom för att gå till
hundarna när han stoppade mig.

"Nå, hur har det gått med din mästare?", frågade han.

"Han blev dömd."

"Hur länge?"

"Två månaders fängelse."

"Hur mycket i böter?"

"Ett hundra franc."

"Två månader, ett hundra frank", upprepade han två eller tre gånger.

Jag ville gå vidare, men återigen stoppade han mig.

"Vad tänker du göra under dessa två månader?"

"Jag vet inte, herrn."

"Jaså, du vet inte. Du har lite pengar att leva på och köpa mat åt djuren med
antar jag?"

"Nej, herrn."

"Räknar du då med att jag skall låta dig stanna här?"

"Nej, herrn. Jag räknar inte med någons hjälp."

Det var sant. Jag räknade inte med någons hjälp.

"Din mästare är redan skyldig mig mycket pengar", fortsatte han. "Jag kan inte
ge dig husrum i två månader utan att veta om jag får betalt för det. Du måste
gå."

"Gå? Var skall jag ta vägen, herrn?"

"Det är inte min sak. Jag har inget med dig att göra. Varför skulle jag husera
dig?"

För ett ögonblick stod jag bedövad. Mannen hade rätt. Varför skulle han ge mig
husrum?

"Kom! Ta dina hundar och din apa och försvinn. Du måste naturligtvis lämna din
mästares väska hos mig. När han kommer ut från fängelset kommer han hit för att
hämta den och då kan vi göra upp räkningen."

Jag fick en idé.

"Eftersom du vet att han kommer att betala för sig då, kan du inte behålla mig
till dess och lägga till kostnaden för mig på räkningen?"

"Nä, nä. Din mästare kan kanske betala för två dagars logi, men två månader
det är en annan sak."

"Jag skall äta så lite som du kräver."

"Och dina hundar och din apa då? Nej, försvinn! Du hittar så du klarar dig i
byarna."

"Men herrn, hur ska min mäster hitta mig när han kommer ut från fängelset? Han
kommer att leta efter mig här."

"Allt du behöver göra är att komma tillbaka den dagen."

"Och om han skriver till mig?"

"Så förvarar jag brevet."

"Men om jag inte svarar honom?"

"Åh, håll klaffen. Skynda dig och försvinn! Jag ger dig fem minuter. Om jag
hittar dig när jag kommer ut igen så får du med mig att göra."

Jag visste att det inte tjänade något till att böna inför honom. Jag blev
tvungen att "ge mig iväg". Jag gick till stallet för att hämta hundarna och
Guldhjärta. Sedan fäste jag harpan om axeln och lämnade värdshuset.

Jag skyndade mig att lämna staden för mina hundar hade inte munkorg. Vad skulle
jag säga om jag mötte en polis? Att jag inte hade några pengar? Det var sant,
för jag hade inte mer än elva sous i fickan. Det var inte tillräckligt för att
köpa munkorgar. De kanske skulle arrestera mig. Om både Vitalis och jag hamnade
i fängelse, vad skulle då hända med djuren? Jag kände ansvaret som nu låg på
mig.

Medan jag gick fram med kvicka steg såg hundarna upp på mig med en blick jag
inte kunde missförstå. De var hungriga. Guldhjärta, som jag bar på, drog mig då
och då i örat för att tvinga mig att se på honom. Sedan strök han sig på magen
på ett sätt som inte var mindre uttrycksfullt än hundarnas blickar. Jag var
också hungrig. Vi hade inte ätit frukost. Mina elva sous räckte inte till både
middag och kvällsmat, så vi fick nöja oss med ett mål. Åt vi det mitt på dagen
fick det duga för båda måltiderna.

Jag vandrade vidare. Jag brydde mig inte var jag gick någonstans, det gjorde
mig detsamma för jag kände inte till landsänden. Frågan om att hitta en plats
att sova på oroade mig inte - vi kunde sova under bar himmel... Men att äta!

Vi måste ha gått i två timmar innan jag vågade stanna, trots att hundarna hela
tiden såg bönfallande på mig och Guldhjärta hade dragit mig i ögat och
oupphörligt strykit sig på magen. Till sist kände jag att jag var tillräckligt
långt från staden för att inte behöva frukta något. Jag gick in i det första
bageri jag fick syn på. Jag frågade efter ett halvt kilo bröd.

"Det är bäst du tar ett större bröd", sade kvinnan. "Det där är inte mycket för
ditt menageri. Du måste låta de stackars hundarna äta."

Nej, det var inte mycket för mitt menageri, men det var alldeles för mycket för
min börs. Brödet kostade fem sous per halvkilo; två pund skulle kosta oss tio
sous. Jag tyckte det var oklokt att vara extravagant innan jag visste vad jag
skulle göra dagen därpå. Jag sade nonchalant till kvinnan att ett halvt kilo
var alldeles tillräckligt och bad henne artigt att inte skära upp mer än så.
Jag lämnade butiken med brödet hårt tryckt mot bröstet. Hundarna hoppade glatt
omkring mig. Guldhjärta drog mig i håret och skrattade muntert.

Vi gick inte långt. Vid det första trädet vi såg lutade jag harpan mot stammen
och satte mig på gräset. Hundarna satt mitt emot mig, Capi i mitten, Dulcie på
en sida och Zerbino på den andra. Guldhjärta, som inte var trött, stod på vakt
redo att sno åt sig den första brödbit han fick syn på. Att dela upp måltiden
var ett känsligt företag. Jag skar brödet i fem skivor, så lika i storlek som
jag förmådde och delade sedan ut skivorna. Jag delade ut skivorna en och en,
som om jag delade ut kort. Gukldhjärta, som inte behövde lika mycket mat som vi
andra, klarade sig bäst. Han blev ganska mätt på sitt stycke medan vi andra
fortfarande var uthungrade. Jag tog tre bitar från hans andel och gömde dem i
väskan så att jag kunde ge dem till hundarna senare. Då det fortfarande
återstod en liten del av brödet bröt jag det så att vi alla fick lite av det.
Det blev vår desert.

Efter måltiden kände jag att tillfället hade kommit att säga några ord till
mina färdkamrater. Även om jag var deras ledare så kände jag mig inte vara så
högt över dem att jag inte ville låta dem veta i vilken allvarlig situation vi
hamnat.

Capi förstod förmodligen min avsikt, för han satt med sina stora intelligenta
ögon stint fästa på mig.

"Ja, Capi", sade jag, "och ni Dulcie, Zerbino och Guldhjärta. Mina vänner, jag
har dåliga nyheter. Vi kommer inte att träffa vår mäster på två månader."

"Oooh", skällde Capi.

"Det är illa för honom, men det är också illa för oss. Vi är beroende av honom
och nu när han är borta så har vi inga pengar."

Vid ordet "pengar", vilket han mycket väl förstod, reste sig Capi på bakbenen
och började gå omkring som om han samlade in pengar från den "ärade publiken".

"Jag ser att du vill hålla en föreställning, Capi", forsatte jag. "Det är ett
gott råd, men kommer vi att få något för det? Det är frågan. Vi har bara tre
sous kvar, så ni får inte bli hungriga. Ni måste alla vara mycket lydiga, det
kommer att göra det lättare för oss alla. Ni måste hjälpa mig allt ni förmår,
både ni hundar och du Guldhjärta. Jag vill känna att jag kan räkna med er."

Jag vill inte drista mig till att påstå att det förstod allt jag sa, men de
förstod grundtanken. De förstod av vår mästrers försvinnande att något
allvarligt hade inträffat och de hade väntat sig en förklaring från mig. Och om
de inte förstod allt jag sade dem så var de åtminstone nöjda med att jag brydde
mig om deras välfärd och de visade sin uppskattning genom den uppmärksamhet de
visade mig.

Uppmärksamhet? Ja, från hundarnas sida åtminstone. Det var omöjligt för
Guldhjärta att hålla sig stilla någon längre stund. Han kunde inte ägna något
mer än en minuts uppmärksamhet. Under den första delen av min utläggning hade
han lyssnat med det största intresse, men innan jag hunnit säga mer än tjugo
ord hoppade han upp i ett träd vars grenar hängde över våra huvuden och nu
svingade han sig från gren till gren. Om Capi hade förolämpat mig på samma sätt
så hade min ära minsann fått sig ett slag, men jag blev aldrig förvånad över
något som Guldhjärta gjorde. Han var så dum. Men trots allt så var det ganska
naturligt att han ville ha lite roligt. Jag medger att jag skulle vilja göra
detsamma. Jag skulle gärna ha klättrat upp i trädet, men vikten och digniteten
av mitt nuvarande ämbete tillät mig inte sådana förströelser.

Efter en stunds vila gav jag tecken att vandra vidare. Vi måste hitta en plats
att stanna på för natten och tjäna några sous till morgondagens mat. Vi gick i
timme innan vi kom inom synhåll för en by. Jag klädde snabbt på min trupp och i
så god marschordning som vi förmådde gjorde vi vår entré. Olyckligtvis hade vi
ingen flöjt och vi saknade Vitalis fina, befallande närvaro. Likt en
trumslagare drog han alltid uppmärksamheten till sig. Jag hade inte förmånen
att vara lång, inte heller hade jag hans underbara huvud. Precis tvärtom så var
jag liten och tunn och måste sett mycket nervös ut. Medan vi marscherade
sneglade jag åt höger och vänster för att se vilken effekt vi åstadkom. Ingen
alls, tvingas jag erkänna. Ingen följde efter oss. När vi kom till det lilla
torget med en fontän skuggad av träd tog jag fram min harpa och började spela
en vals. Musiken var glättig, mina fingrar lätta, men mitt hjärta var tungt.

Jag sade åt Zerbino och Dulcie att dansa vals tillsammans. De lydde mig genast
och började snurra runt i takt med musiken. Men ingen kom ut för att se oss,
trots att jag kunde se flera kvinnor sitta i dörrkarmarna och sticka och prata.
Jag fortsatte att spela, Dulcie och Zerbino fortsatte med sin vals. Om bara en
enda bestämde sig för att komma och se på oss så skulle kanske en andra komma
och sedan fler och fler.

Jag fortsatte att spela och Zerbino och Dulcie fortsatte att snurra och snurra,
men kvinnorna i dörröppningarna såg inte ens på oss. Det var nedslående, men
jag hade bestämt mig för att inte låta modet falla. Jag spelade med hela min
förmåga och fick strängarna i harpan nästan att gå sönder av vibrationerna. Så
plötligt tultade ett litet barn med sina första steg från sitt hem och mot oss.
Utan tvekan skulle hans mor följa efter honom, och efter modern en vän och så
skulle vi få en liten publik och lite pengar.

Jag spelade mjukare för att inte skrämma babyn, men också för att locka honom
att komma närmare. Med händerna utsträckta och gungande först på ena foten och
sedan på den andra kom han sakta emot oss. Några få steg till och så skulle han
varit framme hos oss, men då såg sig modern omkring. Hon upptäckte sitt barn
omedelbart. Men istället för att komma efter honom, som jag trott att han skulle
göra, ropade hon på honom och barnet vände lydigt om och gick tillbaka. Kanske
dessa människor inte var så förtjusta i dansmusik - så kunde det ju vara.

Jag sade åt Zerbino och Dulcie att lägga sig ner och började sjunga min
canzonetta. Aldrig hade jag ansträngt mig så för att tillfredställa.

Jag hade nått slutet av den andra versen när jag såg en man i en rundad jacka
som tycktes mig vara på väg mot oss. Äntligen! Jag försökte sjunga med ännu
större iver.

"Hallå där. Vad gör du här, din lilla skurk?", ropade han.

I slutade spela, förundrad av hans ord. Med öppen mun såg jag hur han kom
närmare.

"Vad gör du här, frågar jag."

"Jag sjunger, herrn."

"Har du sökt tillåtelse att sjunga på ett offentligt torg i vår by?"

"Nej, herrn."

"Dåså, försvinn! Om du inte gör det skall jag se till att du blir arresterad."

"Men, herrn..."

"Försvinn, din lille tiggare."

Jag visste från min mästers föredöme vad det skulle kosta mig att ge mig i
kast med stadsmyndigheterna. Jag väntade inte på att han skulle upprepa sin
begäran. Jag skyndade iväg.

Tiggare! Det var inte rättvist. Jag hade inte tiggt, jag hade sjungit. Inom fem
minuter hade jag lämnat denna ogästvänliga, men välbevakade by. Hundarna följde
efter mig med sänkta huvuden och svansarna mellan benen. De förstod helt säkert
att vi haft otur. Då och då sprang Capi framför oss en bit och vände sig om för
att se frågande på mig med sina intelligenta ögon. Vem som helst annan i hans
position hade börjat ifrågasätta mig, men Capi var för väluppfostrad för att
vara taktlös. Jag såg hur hans läppar skakade i hans kamp att hålla tillbaka
sina protester.

När vi kommit tillräckligt långt från byn tecknade jag åt dem att stanna och de
samlades i en cirkel runt mig. Capi satt i mitten med sina ögon fästa i mina.

"De skickade iväg oss eftersom vi inte ansökt om tillstånd för vår
föreställning", förklarade jag.

"Så, vad nu?", frågade Capi med en viftning av huvudet.

"Så vi måste sova ute i friska luften och klara oss utan kvällsmat."

Vi ordet "kvällsmat" uppstod ett gemensamt skall. Jag visade dem mina tre sous.

"Ni vet att det här är allt vi har. Om vi spenderar dessa tre sous i natt så
kommer vi inte ha något kvar till frukost imorgon. Så eftersom vi redan ätit
lite idag så är det bättre att spara de här." Också lade jag tillbaka våra tre
sous i fickan.

Capi och Dulcie böjde huvudet resignerat, men Zerbino, som inte var lika
väluppfostrad och som dessutom var en riktig läckergom, fortsatte att morra.
Jag såg allvarligt på honom.

"Capi, förklara för Zerbino. Han verkar inte förstå", sade jag till den trogne
Capitano.

Capi knackade omedelbart på Zerbino med sin tass. Det såg ut som de två
hundarna grälade. Man kanske tycka att gräl är ett lite för storsvulet ord när
det gäller hundar, men djur har helt visst ett säreget språk av sitt eget slag.
När det gäller hundar så vet det inte bara hur man pratar, de kan läsa också.
Se på dem när de står med nosen i luften eller med böjda huvuden snosar i
backen och luktar på buskar och stenar. Plötsligt stannar de framför en tuss
gräs eller en vägg och står helt spända ett kort ögonblick. Vi kan inte se
något på väggen, men hundarna kan läsa alla möjliga förunderliga ting skrivna
med mystiska tecken som vi inte förstpr.

Jag förstod inte vad Capi sade till Zerbino, för även om hundar kan förstå
människors språk, så förstår inte människor deras. Jag kunde bara urskilja att
Zerbino vägrade ta sitt förnuft till fånga och insisterade på att våra tre sous
skulle användas omedelbart. Capi blev arg och det var först när han visade sina
tänder som Zerbino, som var lite av en fegis, tystnade. "Tystnad" är också ett
betecknande ord, för med tystnad menar jag att han lade sig ner.

Vädret var underbart, så det var inget större företag att sova i friska luften.
Det enda vi behövde tänka på var att hålla oss undan vargarna, om det nu fanns
några sådana i den landsänden.

Vi fortsatte rakt fram på den vita vägen tills vi hittade en lämplig plats. Vi
hade nått fram till en skog. Här och där låg stora block av granit. Platsen var
ledsam och ensam, men det fanns ingen bättre och jag tänkte att vi kanske kunde
finna skydd för den fuktiga nattluften bland granitblocken. När jag säger "vi"
menar jag Guldhjärta och mig, för hundarna skulle inte bli förkylda av att sova
utomhus. Jag måste vara rädd om min hälsa för jag visste hur tungt mitt ansvar
var. Vad skulle hända med oss alla om jag blev sjuk och hur skulle jag klara
mig om jag måste agera sjuksyster åt Guldhjärta?

Vi hittade något som liknande en grotta betäckt med torkade löv mellan
stenarna. Det var mycket bra. Allt som saknades var något att äta. Jag försökte
inte tänka på att vi var hungriga. Säger inte ordspråket: "Den som sover,
äter"?

Innan jag lade mig sade jag till Capi att jag lita på att han höll vakt.
Istället för att sova med oss andra på eklöven lade han sig som en vaktpost
vid öppningen till vårt nattkvarter. Jag kunde sova i ro, för jag visste att
ingen skulle kunna komma nära utan att Capi varnade mig. Trots detta, trots att
jag kunde känna mig trygg på denna punkt, kunde jag inte somna direkt.
Guldhjärta sov intill mig, insvept i min kappa. Zerbino och Dulcie hade sträckt
ut sig vid mina fötter. Men min oro var större än min trötthet.

Denna första dag hade varit illa. Hur skulle nästa dag bli? Jag var hungrig och
törstig och jag hade inte mer än tre sous. Hur skulle jag kunna köpa mat åt oss
alla om jag inte tjänade något nästa dag. Och munkorgarna? Och tillståndet för
att få sjunga? Åh, vad skulle vi göra? Kanske skulle vi alla komma att dö av
hunger bland buskarna. Medan jag begrunade dessa frågor i mina tankar såg jag
upp på stjärnorna som sken på den mörka himlen. Det var inte en vindpust. Tyst
överallt. Inget prassel av löv, inget fågelskri, inte heller rasslet av någon
vagn på vägen. Rymden sträckte ut sig så långt mitt öga kunde se. Hur ensamma
var vi inte, hur övergivna! Tårar fyllde mina ögon. Stackars mor Barberin!
Stackars Vitalis.

Jag låg på mage och grät i mina händer när jag plötsligt kände någons andedräkt
rufsa mig i håret. Jag vände mig snabbt om och en stor mjuk tunga slickade min
våta kund. Det var Capi som hade hört mig gråta och som kommit för att trösta
mig på samma sätt som han hade gjort den första dagen av min vandring. Jag tog
tag om hans hals med mina två händer och kysste honom på hans blöta nos. Han
avgav två eller tre små klagande fnysningar och det var som att han grät med
mig. Jag somnade. När jag vaknade var det fullt dagsljus och Capi satt bredvid
mig och såg på mig. Fåglarna sjöng i träden. I fjärran hörde jag hur en
kyrkklocka ringde till Antalus, morgonbönen. Solen stod redan högt i skyn och
kastade sina ljusa strålar till tröst för hjärta och kropp.

Vi begav oss iväg i riktning mot byn där vi säkerligen skulle finna en bagare.
När man går till sängs utan middag och kvällsmat blir man hungrig tidigt på
morgonen. Jag bestämde mig för att spendera våra tre sous. Därefter fick vi se
vad som hände.

När vi kom till byn behövde jag inte fråga var bagern bodde - våra näsor visade
vägen direkt till butiken. Mitt luktsinne var nu lika skarpt som mina hundars.
Redan på avstånd kunde jag känna den utsökta doften av varmt bröd. Vi kunde
inte få mycket för tre sous, när ett halvkilo kostade fem sous. Var och en av
oss fick bara en liten bit, så vår frukost var snabbt överstökad.

Vi var tvungna att tjäna pengar den dagen. Jag vandrade igenom byn för att
hitta en fördelaktig plats att hålla en föreställning på, men också för att
försöka läsa av människornas ansiktsutryck, om de var vänner eller fiender. Jag
hade inte för avsikt att hålla min föreställning på en gång, det var alldeles
för tidigt. Men när vi hittat en plats skulle vi komma tillbaka mitt på dagen
och göra ett försök.

Jag var uppfylld av denna tanke när jag plötsligt hörde hur någon ropade bakom
mig. Jag vände mig snabbt och såg hur Zerbino kom störtande emot mig med en
gammal kvinna efter sig. Det tog mig inte lång tid att förstå vad som var på
färde. Zerbino hade utnyttjat min upptagenhet till att springa in i ett hus och
stjäla ett stycke kött. Han störtade ensam fram, med stöldgodset mellan
käkarna.

"Tjuv! Tjuv!", ropade den gamla damen. "Fånga honom. Fånga dem allihop!"

När jag hörde henne säga detta kände jag att jag var skyldig på något sätt,
eller att jag åtminstone var skyldig till Zerbonos brott, så jag började
springa. Vad skulle jag säga till den gamla kvinnan om hon begärde betalt för
det stulna köttet. Hur skulle jag kunna betala henne? Om de arresterade oss
skulle de sätta oss i fängelse. När de såg mig fly nerför vägen så var Dulcie
och Capi inte sena att följa mitt exempel. De följde mig i hälarna medan
Guldhjärta, som jag bar på axeln, hängde sig fast vid min hals för att inte
ramla av.

Någon annan ropade: "Stoppa tjuven!" och andra anslöt sig till jakten. Vi
spurtade vidare. Fruktan gjorde oss snabba. Jag hade aldrig sett Dulcie springa
så snabbt; hennes fötter rörde knappt i marken. Nerför en sidogata och över en
åker fortsatte vi och snart hade vi lagt en bra bit mellan oss och våra
förföljare, men jag slutade inte springa förrän jag var helt utpumpad. Vi hade
sprungit åtminstone tre kilometer. Jag vände mig om. Ingen följde efter oss.
Capi och Dulcie stod stilla vid mina fötter, Zerbino syntes i fjärran. Han hade
förmodligen stannat för att äta sitt kött. Jag kallade på honom, men han visste
alltför väl att han förtjänade ett ordentligt straff, så istället för att komma
till mig sprang han iväg så fort han kunde. Han var uthungrad, det var därför
han hade stulit köttet, men jag kunde godta det som ursäkt. Han hade stulit. Om
jag ville bibehålla diciplinen i min trupp så måste den skyldige straffas. Om
inte så skulle Dulcie göra samma sak i nästa by vi kom till och sedan skulle
Capi falla för frestelsen. Jag skulle tvingas bestraffa Zerbino inför de andra.
Men för att göra det måste jag fånga honom och det var ingen enkel uppgift.

Jag vände mig till Capi.

"Gå och hitta Zerbino", sade jag allvarligt.

Han satte genast iväg för att göra som jag sagt honom, men det tycktes mig som
att gjorde det med mindre iver än vanligt. Från den blick han gav mig verkade
det som att han mycket hellre ville slåss med Zerbino än att agera mitt
sändebud. Jag satte mig ner för att invänta hans återkomst med fången. Jag var
glad att få vila efter vår galna flykt. När vi stannat hade vi nått till
flodbanken tillhörande en kanal med skuggiga träd och åkrar på var sida.

Det gick en timme. Hundarna hade inte återvänt. Jag hade börjat bli orolig när
Capi med hängande huvud till sist dök up ensam.

"Var är Zerbino?"

Capi lade sig kuvat ner. Jag såg på honom och upptäckte att ett av hans öron
blödde. Jag förstod vad som hade hänt. Zerbino hade valt att slåss. Jag kände
att trots att Capi hade lytt min order så hade han ansett mig vara allt för
hård och låtit sig bli slagen. Jag kunde inte skälla på honom. Jag kunde bara
vänta på att Zerbino skulle återvända. Jag visste att han för eller senare
skulle ångra sig och återvända för att ta sig straff.

Jag sträckte ut mig under ett träd och höll hårt om Guldhjärta av rädsla för
att han skulle få för sig att ansluta sig till Zerbino. Dulcie och Capi sov vid
mina fötter. Tiden gick. Zerbino dök inte upp. Till slut somnade även jag.

Det hade gått flera timmar när jag vaknade. Av solen kunde jag avgöra att det
började bli sent, men solen behövde inte tala om det för mig. Min mage skrek
att det var länge sedan jag hade ätit det där brödet. Och jag kunde se på de
två hundarna och Guldhjärta att det var utsvultna. Capi och Dulcie såg ömkligt
på mig. Guldhjärta gjorde grimaser. Men Zerbino hade fortfarande inte kommit
tillbaka. Jag ropade på honom, jag visslade, men förgäves. Efter en ordentlig
lunch låg han förmodligen ihopkurad i något snår och smälte måltiden.

Situationen började bli allvarlig. Om jag gick härifrån skulle vi kanske tappa
bort Zerbino, för han skulle kanske inte kunna hitta oss. Stannade vi skulle vi
inte kunna tjäna några pengar att köpa något att äta för. Vår hunger blev allt
häftigare. Hundarna såg bönfallande på mig och Guldhjärta strök sig på magen
och pep argt.

Zerbino hade fortfarande inte kommit tillbaka. Än en gång skickade jag Capi för
att söka efter smitaren, men han återvände ensam efter en halvtimme. Vad skulle
vi göra?

Även om Zerbino var skyldig och det var hans fel att vi hamnat i denna
förfärliga position, kunde jag inte överge honom. Vad skulle min mäster säga
om jag inte hade hans tre hundar med mig tillbaka till honom? Och dessutom,
trots allt, älskade jag Zerbino, den skurken! Jag bestämde mig för att vänta
till kvällen, men det var omöjligt att hålla sig passiv. Jag tänkte att om vi
gjorde något så skulle vi kanske inte känna hungersmärtorna lika skarpt. Om jag
kunde hitta på något att distrahera oss med så skulle vi kanske för stunden
glömma att vi var utsvultna. Vad skulle vi hitta på?

Jag funderade på saken. Så kom jag ihåg att Vitalis berättat att när regementet
var utröttat efter en lång marsch, så spelade orkestern de gladaste visorna de
kunde för att soldaterna skulle glömma bort sin trötthet. Om jag spelade några
glada stycken på min harpa så kanske vi kunde glömma bort vår hunger. Vi var
alla så trötta och nedstämda, men om jag spelade något uppiggande och fick de
stackars hundarna dansa med Guldhjärta kanske tiden skulle gå snabbare. Jag tog
mitt instrument, som jag hade lämnat lutande mot ett träd, och med ryggen vänd
mot kanalen placerade jag mina djur på sina platser och började spela en
dansmelodi.

Till en början verkade varken hundarna eller apan hågade att dansa. Allt de
ville ha var mat. Mitt hjärta värkte medan jag såg deras ömkliga nunor. Men de
måste glömma sin hunger, stackarna! Jag spelade högre och snabbare och så, lite
i taget, gjorde musiken sin avsedda verkan. De dansade och jag spelade vidare
och vidare.

Plötsligt hörde jag en klar röst, en barnröst, ropa: "Bravo!" Rösten kom
bakifrån. Jag vände mig snabbt om.

En pråm hade stannat i kanalen. De två hästarna som drog pråmen stod på den
motsatta flodbanken. Det var en underlig pråm. Jag hade aldrig sett någon
liknande. Den var mycket kortare än de andra båtarna på kanalen och dess däck
var format som en vacker veranda, täckt av växter och löv. Jag kunde se två
människor: en dam som ännu var ung och hade ett vackert, sorgset ansikte och en
pojke vid pass min ålder som såg ut att ligga ner. Det var helt klart den lille
pojken som hade ropat "Bravo!".

Jag var mycket förvånad att se dem. Jag lyfte på hatten för att tacka för deras
applåder.

"Spelar du för ditt eget nöjes skull?", frågade damen, talande franska med en
främmande accent.

"Jag tränar hundarna och så... tar det deras uppmärksamhet."

Barnet sade någonting. Kvinnan lutade sig över honom.

"Kan du spela mera?" frågade hon sedan och vände sig mot mig.

Spela mera? Spela för en publik som dykt upp vid ett sådant tillfälle! Jag
väntade inte på att få frågan en andra gång.

"Skall jag spela till dans eller vill ni ha en komedi?", frågade jag.

"Åh, en komedi", ropade barnet, men kvinnan sade att hon föredrog dansmusik.

"Dansmusik är för kort", sade pojken.

"Om den ärade publiken så önskar så skall vi efter dansen framföra vårt
rollspel."

Detta var en av min mästers finare fraser. Jag försökte uttala den på samma
granna sätt som han. Vid närmare eftertanke var jag glad att damen inte önskat
någon komedi, för jag kunde inte se hur jag skulle kunna hålla en sådan
föreställning. Inte nog med att Zerbino var borta, jag hade inte heller något
av rekvisitan med mig.

Jag spelade de första stroferna av en vals. Capi tog Dulcie om livet med sina
två tassar och de virvlade runt i takt med musiken. Guldhjärta dansade ensam.
Successivt gick vi igenom hela vår repertoar. Nu kände vi oss inte längre
trötta. De stackars små varelserna visste att de skulle bli betalda med ett mål
mat och gjorde sitt bästa. Det gjorde jag också.

Så plötsligt, mitt i dansen som vi alla deltog i, slank Zerbino ut bakom en
buske och när Capi, Dulcie och Guldhjärta passerade nära honom tog han
dristigt sin plats bland dem.

Medan jag spelade och höll koll på mina aktörer sneglade jag då och då på den
lille pojken. Han såg ut att ha stort nöje av vad vi gjorde, men han rörde sig
inte. Det såg ut som att han låg på en bår. Båten hade drivit alldeles intill
bankkanten och nu kunde jag tydligt se pojken. Han hade blont hår. Hans ansikte
var blekt, så vitt att man kunde se blå blodådror i hans panna. Han hade det
utmagrade ansiktet hos ett sjukt barn.

"Hur mycket tar ni för en plats vid er föreställning?", frågade damen.

"Du betalar så mycket som vi har roat er."

"Då måste du betala mycket, mamma", sade barnet. Han lade till något på ett
språk jag inte förstod.

"Min son skulle vilja titta närmare på dina aktörer."

Jag tecknade åt Capi. Med glädje skuttade han upp på båten.

"De andra också!", ropade den lille pojken.

Zerbino och Dulcie följde Capis exempel.

"Och apan!"

Guldhjärta hade lätt klarat hoppet, men jag kunde aldrig riktigt lita på honom.
Väl ombord skulle han kanske hitta på något som inte skulle vara i enlighet med
damens smak.

"Är han illvillig?", frågade hon.

"Nej, madam, men han lyder inte alltid och jag är rätt att han inte skulle
sköta sig ordentligt."

"Nå, ta du honom ombord, då."

Hon tecknade åt en man som stod nära relingen. Han kom fram och slängde en
planka över flodbanken. Med harpan på axeln och Guldhjärta i mina armar klev
jag upp på plankan.

"Apan! Apan!", ropade den lille pojken, som damen tilltalade med namnet Arthur.

Jag gick fram till honom och medan han strök och klappade Guldhjärta betraktade
jag honom. Han var fastbunden i en brädskiva.

"Har du en far, mitt barn?", frågade damen.

"Ja, men just nu är jag ensam."

"Länge?"

"I två månader?"

"Två månader! Stackars lilla pojke. Hur kommer det sig att du blir lämnad helt
ensam i din ålder?"

"Så måste det vara, madam."

"Tvingar din far dig att komma hem med en summa pengar efter de två månaderna?
Är det vad det handlar om?"

"Nej, madam, han tvingar mig inte att göra någonting. Om jag kan tjäna
tillräckligt för att överleva med mina djur så är det tillräckligt."

"Lyckas du tjäna tillräckligt?"

Jag tvekade innan jag svarade. Jag kände en viss bävan, en vördnad för denna
vackra dam. Ändå talade hon så vänligt med mig och hennes röst var så mjuk att
jag bestämde mig för att berätta sanningen. Det fanns ingen anledning att inte
göra det. Så berättade jag hur jag och Vitalis blivit åtskilda, att han hade
åkt i fängelse för att han försvarat mig och hur jag sedan han försvunnit inte
lyckats tjäna något.

Medan jag pratade lekte Arthur med hundarna, men han lyssnade till vad jag sade.

"Då måste ni vara jättehungriga", utbrast han.

Vid detta ord, som djuren kände väl till, började hundarna att skälla och apan
strök sig energiskt på magen.

"Åh, mor!", ropade Arthur.

Damen sade några ord på ett främmande språk till en kvinna vars huvud jag
skymtade genom en halvöppen dörr. Nästan omedelbart dök kvinnan upp med lite
mat.

"Sitt ner, mitt barn", sade damen.

Det gjorde jag på en gång. Jag lade harpan åt sidan och satte mig kvickt i
stolen vid bordet. Hundarna samlades runt mig. Guldhjärta hoppade upp i mitt
knä.

"Äter dina hundar bröd?", frågade Arthur.

"Om de äter bröd!"

Jag gav dem ett stycke som de slukade glupskt.

"Och apan?", sade Arthur.

Men det fanns ingen anledning att oroa sig för Guldhjärta, för medan jag
serverat hundarna hade han tagit en del av locket av en köttpaj och satte den
nästan i halsen där han satt under bordet. Jag serverade mig själv av pajen och
även om jag inte satte i halsen som Guldhjärta så slukade jag den inte mindre
gluspkt än han.

"Stackars, stackars barn!" sade damen.

Arthur sade ingenting, men han såg på oss med vidöppna ögon, förundrad över vår
aptit. För vi var alla lika utsvultna, till och med Zerbino som borde ha varit
någorlunda nöjd med det kött han hade stulit.

"Vad skulle ni ha ätit inatt om ni inte träffat oss?", frågade Arthur.

"Jag tror inte att vi hade ätit alls."

"Och imorgon?"

"Imorgon kanske vi har lyckan att träffa någon på samma sätt som idag."

Då vände sig Arthur till sin mor. Under en tid talade de med varandra på ett
främmande språk. Han verkade fråga efter något som hon till en början inte
verkade särskilt villig att gå med på. Så plötsligt vände pojken på huvudet.
Hans kropp rörde sig inte.

"Skulle ni vilja stanna med oss?", frågade han.

Jag såg på honom utan att svara. Jag var för överrumplad av hans fråga.

"Min son vill veta om ni vill stanna hos oss", upprepade damen.

"Här på båten?"

"Ja, min lille pojke är sjuk och är tvungen att ligga bunden vid den här
britsen. För att dagarna skall gå gladare fram för honom så tar jag med honom
på den här båten. Om du vill får du stanna här med oss på båten med din mäster
är i fängelse. Dina hundar och din apa kan hålla en föreställning varje dag och
Arthur och jag blir er publik. Du kan spela på din harpa för oss. Du gör oss en
tjänst och vi kan vara till er hjälp."

Att bo på en båt! Vilken vänlig dam. Jag visste inte vad jag skulle säga. Jag
tog hennes hand och kysste den.

"Stackars lille pojke", sade hon, nästan ömt.

Hon hade sagt att hon ville att jag skulle spela på min harpa. Detta nöje
tänkte jag förära henne på en gång. Jag ville visa henne hur tacksam jag var.
Jag tog mitt instrument, gick mot änden av båten och började spela mjukt. Damen
satte en liten silvrig visselpila till munnen och blåste i den.

Jag slutade spela och undrade varför hon hade blåst i pipan. Var det för att
säga att jag spelade dåligt eller för att be mig att sluta. Arthur, som såg
allt som försiggick omkring honom, noterade min förvirring.

"Mamma blåser i visslan för att säga åt hästarna att fortsätta", sade han.

Så var det. Pråmen, dragen av hästarna, gled över det mjuka vattnet som slog
försiktigt mit kölen. På båda sidor växte träd och bakom oss föll de sneda
strålarna från den nedgående solen.

"Kan du spela för oss?", frågade Arthur.

Han vinkade åt sin mor. Hon satte sig intill honom. Han tog hennes hand och
höll den i sin och jag spelade för dem alla stycken som min mäster lärt mig.

KAPITEL 11

EN ANNAN POJKES MOR

Arthurs mor kom från England. Hennes namn var mrs Milligan. Hon var änka och
Arthur var hennes ende son. Åtminstone trodde man att han var hennes ende son i
livet, för hon hade förlorat ett äldre barn under mystiska omständigheter. När
barnet var sex månader gammalt hade det kidnappats och de hade aldrig funnit
minsta spår efter honom. Till saken hör att mrs Milligan vid det tillfälle då
barnet blev bortrövat inte var i stånd att göra de nödvändiga
efterforskningarna. Hennes make var döende och själv var hon livshotande sjuk
och uppfattade inget av vad som pågick omkring henne. När hon återfick
medvetandet var hennes make död och hennes barn hade försvunnit. Hennes svåger
mr James Milligan hade sökt överallt efter barnet. I och med att det inte
fanns någon arvinge förväntade han sig ärva sin brors egendomar. Men i
slutänden ärvde inte mr James Milligan något efter sin bror, för sju månader
efter sin makes död föddes mrs Milligans andre son Arthur.

Men doktorerna sade att detta sköra, känsliga barn inte skulle överleva. Han
skulle kunna dö när som helst. Om han dog skulle mr James Milligan ta över
arvet. Han väntade och hoppades, men doktorernas spådomar gick aldrig i
fullbordan. Arthur överlevde. Det var hans mors omsorg som räddade honom. När
han tvingades ligga bunden vid en brits kunde hon inte stå ut med tanken att
hennes son skulle ligga instängd i ett hus och därför hade hon låtit bygga en
underbar pråm åt honom och reste nu genom Frankrike längs dess olika kanaler.

Naturligtvis fick jag inte veta allt detta under min första dag med den
engelska damen och hennes son. Jag fick veta dessa detaljer lite i taget medan
jag reste med henne.

Jag blev tilldelad en pytteliten hytt på båten. Vilket underbart litet rum det
framstod som för mig! Allting var fläckfritt. Den enda möbel som fanns i hytten
var en byrå, men vilken byrå det var. Säng, madrasser, kuddar och täcken i ett.
Och i anslutning till sängen fanns byrålådor innehållande bortar, kammar, etc.
Det fanns ingen stol och inget bord, i alla fall inte i ordens vanliga
bemärkelse, men mot väggen stod en bräda som om man fällde ner den visade sig
vara ett litet fyrkantigt bord med stol. Hur nöjd var jag inte att få ligga i
den lilla sängen. Det var första gången i mitt liv jag känt mjuka lakan mot
mitt ansikte. Mor Barberins var mycket mycket grova och de brukade skubba mina
kinder. Vitalis och jag hade oftast sovit utan lakan och de som fanns på de
billiga pensionat vi stannade på var lika grova som mor Barberins.

Jag vaknade tidigt, för jag ville veta hur mina djur hade klarat natten. Jag
fann dem alla vid den plats där jag installerat dem kvällen innan och där sov
de som om den vackra pråmen varit deras hem i flera månader. Hundarna hoppade
upp när jag närmade mig, men Guldhjärta rörde sig inte, även om hans eget öga
var halvöppet. Istället började han snarka som en trombon.

Jag gissade mig genast till vad som var ivägen. Guldhjärta var mycket känslig.
Han blev snabbt arg och surade länge efteråt. För tillfället var han irriterad
över att jag inte tagit honom med mig in i hytten och han visade sitt missnöje
genom att lotsatssova.

Jag kunde inte förklara för honom varför jag var tvungen att lämna honom på
däck och eftersom jag kände att jag åtminstone i yttre måtto sårat honom tog
jag honom i mina armar och gosade med honom för att visa att jag var ledsen.
Till en början fortsatte han att sura, men snart började han med sitt ombytliga
humör att tänka på något annat och lät mig med tecken förstå att om jag tog med
honom på en promenad på land så skulle han kanske förlåta mig. Mannen som
tvättade däcket var villig att lägga ut plankan åt oss och jag satte iväg över
fälten med min trupp.

Tiden gick. Jag lekte med hundarna och jagade Guldhjärta. När vi återvände var
hästarna spända för pråmen och pråmen redo att fortsätta. Så fort vi var ombord
började hästarna traska vidare längs bogserstigen. Vi gled över vattnet utan
att känna minsta gungning och de enda ljuden som hördes var fågelsången,
vattnets kluckande mot båten och klingandet från bjällrorna omkring hästarnas
halsar.

Här och där var vattnet ganska svart, som om det var mycket djup. På andra
ställen var det klart som kristall och vi kunde se de skinande småstenarna
och det sammetslena växterna under det.

Jag stirrade ner i vattnet när jag hörde någon ropa mitt namn. Det var Arthur.
Han blev utburen på sin brits.

"Sov du gott?" frågade han. "Bättre än på ängen?"

Jag sade till honom att det hade jag gjort, efter att jag artigt hälsat på mrs
Milligan.

"Och hundarna?", frågade Arthur.

Jag ropade på dem. De kom springande tillsammans med Guldhjärta, den senare
grimaserande så som han ofta gjorde när han trodde vi skulle hålla en
föreställning.

Mrs Milligan hade placerat sin son i skuggan och själv tagit säte intill
honom.

"Nu", sade hon till mig, "måste du föra bort hundarna och apan. Vi skall
arbeta."

Jag tog med mig aporna till båtens för.

Vad för slags arbete kunde den där stackars pojken göra?

Jag såg mig omkring och såg att hans mor fick honom att upprepa en läxa från en
bok hon höll i sin hand. Han verkade ha stora svårigheter med att bemästra den,
men hans mor var mycket tålmodig.

"Nej", sade hon till sist. "Arthur, du kan den verkligen inte."

"Jag inte, mamma, jag kan bara inte", sade han klagande. "Jag är sjuk."

"Ditt huvud är inte sjukt. Jag kan inte låta dig växa upp utan någon som helst
bildning bara för att du är en invalid, Arthur."

Det lät mycket hårt i mina öron, trots att hon talade på ett mjukt, snällt vis.

"Varför gör du mig så olycklig? Du vet hur jag känner när du inte vill lära
dig."

"Jag kan inte, mamma. Jag kan inte". Också började han att gråta.

Men mrs Milligan lät sig inte besegras av hans tårar även om verkade berörd
och ännu mer olycklig än tidigare.

"Jag skulle vilja låta dig leka tillsammans med Remi och hundarna den här
morgonen", sade hon, "men du får inte leka innan du lärt dig din läxa perfekt."
Med de orden gav hon boken till Arthur och gick iväg och lämnade honom ensam.

Från platsen där jag stod kunde jag höra honom gråta. Hur kunde hans mor, som
verkade älska honom så mycket, vara så hård med den lille stackaren. Ett
ögonblick senare återvände hon.

"Ska vi försöka en gång till?", frågade hon mjukt.

Hon satte sig ner bredvid honom, tog boken och började läsa fabeln "Vargen och
fåren". Hon läste igenom den tre gånger och gav sedan boken åt Arthur och sade
åt honom att lära sig den på egen hand. Hon gick in i båten.

Jag kunde se hur Arthurs läppar rörde sig. Han försökte verkligen. Men snart
tog han ögonen från boken och hans läppar slutade röra sig. Hans blick sökte
sig överallt utom till boken. Plötsligt fångade han min blick. Jag tecknade åt
honom att fortsätta med sin läxa. Han log, som för att tacka mig för
påminnelsen och åter fäste han ögonen på sin bok. Men som tidigare förmådde han
inte koncentrera sig. Hans ögon började flacka från den ena sidan kanalen till
den andra. Precis då flög en fågel snabbt som en pil över båten. Arthur lyfte
huvudet för att följa dess flykt. När den hade passerat såg han på mig.

"Jag förmår inte lära mig detta", sade han. "Och ända vill jag göra det."

Jag gick fram till honom.

"Det är inte så svårt", sade jag.

"Jo, det är det. Det är jättesvårt."

"Det verkar ganska enkelt tycker jag. Jag lyssnade när din mor läste den och
jag lärde mig den nästan själv."

Han log som om han inte trodde mig.

"Vill du att jag skall berätta den för dig?"

"Det klarar du inte."

"Ska jag försöka? Ta boken du."

Han tog upp boken igen och jag började recitera versen. Jag klarade det nästan
perfekt.

"Vad? Kan du den?"

"Inte riktigt, men nästa gång skall jag nog klara det utan misstag."

"Hur lärde du dig den?"

"Jag lyssnade medan din mor läste den. Men jag lyssnade uppmärksamt utan att se
mig omkring för att se vad som hände omkring mig."

Han rodnade och vände bort blicken.

"Jag ska försöka, på samma sätt som du", sade han. "Men berätta, hur gjorde du
för att komma ihåg orden?"

Jag visste inte riktigt hur jag skulle förklara, men jag gjorde mitt bästa.

"Vad handlar fabeln om?", sade jag. "Får. Nå, först tänkte jag på får. Fåren
var på en äng. Jag kunde se hur de låg ner och sov på fältet. Och när jag
föreställde mig dem så, så glömde jag inte."

"Ja, ja", sade han. "Jag kan se dem, svarta och vita på ett grönt fält!"

"Vad är det som vanligtvis vaktar fåren?"

"Hundar."

"Och? ..."

"En fåraherde."

"Om de trodde att fåren var trygga, vad skulle de då göra?"

"Hunden sov medan fåraherden spelade på sin flöjt en bit bort tillsammans med
de andra fåraherdarna."

Lite i taget hade Arthur hela fabelbilden inför sitt sinnes ögon. Jag beskrev
varje detalj, så forr jag förmådde. När han var genuint intresserad gick vi
igenom raderna tillsammans och inom en halvtimme hade han bemästrat fabeln.

"Åh, hur nöjd mamma skall bli!", ropade han.

När hans mor kom ut verkade hon missnöjd över att vi var tillsammans. Hon
trodde att vi hade lekt, men Arthur gav henne ingen möjlighet att säga något.

"Jag kan den!", ropade han. "Remi har lärt mig den."

Mrs Milligan såg förvånat på mig, men innan hon hann säga något hade Arthur
börjat recitera fabeln. Jag såg på mrs Milligan. Hennes vackra ansikte bröts
ut i ett leende. Så tyckte jag mig se tårar i hennes ögon, men hon böjde snabbt
huvudet över sin son och lade sin armar om honom. Jag var inte säker på om hon
grät.

"Orden har ingen betydelse", sade Arthur. "De är knäppa. Men det är sakerna som
man ser! Remi fick mig att se fåraherden med sin flöjt och ängarna och hundarna
och fåren och så vargarna. Jag kunde till och med höra musiken som fåraherden
spelade. Vill du att jag sjunger den för dig, mamma?"

Och så sjöng han en sorgsen liten visa på engelska.

Den här gången grät verkligen mrs Milligan, för när hon reste sig från sin
plats såg jag att Arthurs kinder var våta av hennes tårar. Så kom hon till mig
och tog mina händer i sina och tryckte dem lätt.

"Du är en snäll pojke", sade hon.

Kvällen innan hade jag varit en liten luffare som hade kommit ombord på pråmen
tillsammans med mina djur för att underhålla ett sjukt barn, men denna läxa
drog mig bort från hundarna och apan. Från och med nu var jag en kamrat, nästan
en vän till den sjuke pojken.

Från den dagen ändrades mrs Milligans uppträdande mot mig och mellan mig och
Arthur grodde en stark vänskap. Jag märkte aldrig av våra olika situationer,
kanske för mrs Milligans vänlighet. Hon talade ofta till mig som om jag var
hennes barn.

När landskapet var intressant åkte vi mycket sakta, men om det var tråkigt fick
hästarna traska fort fram längs bogserstigen. När solen gick ner stannade
pråmen. När den steg upp satte pråmen fart igen.

Om kvällarna var fuktiga gick vi in i den lilla hytten och satte oss kring en
skinande eldstad så att den sjuke pojken inte skulle frysa. mrs Milligan läste
för oss och visade bilder för oss och berättade underbara historier.

Och när kvällarna var vackra gjorde jag min del. Jag tog min harpa och när
båten stannade klev jag av, gick en liten bit och satte mig bakom ett träd.
Sedan, dold av grenarna, spelade jag och sjöng jag så gott jag förmådde. Lugna
nätter tyckte Arthur om att höra musiken utan att se vem som spelade. Och när
jag spelade något av hans favoritstycken ropade han "Encore" och så spelade jag
stycket en gång till.

Det var ett underbart liv för pojken från landet, som hade suttit vid mor
Barberins eldstad och som luffat omkring på vägarna med Signor Vitalis. Vilken
skillnad det var mellan den kokta potatisen som min fattiga fostermor hade
givit mig och de utsökta bakelserna, geléerna och krämerna som mrs Milligans
kock lagade. Vilken kontrast mellan de långa vandringarna i leran, det hällande
regnet, i den stekande solen, traskande bakom Vitalis, ... och den här resan på
den vackra pråmen!

Bakverken var utsökta och ja, det var härligt, åh så härligt att inte vara
hungrig, inte vara trött, inte för varm, inte för kall. Men för att göra mig
själv rättvisa måste jag säga att det var vänligheten och kärleken som den här
damen och den lille pojken visade mig som jag uppskattade mest. Två gånger hade
jag blivit riven ifrån dem jag älskade, först från mor Barberin, sedan från
Vitalis. jag hade blivit lämnad med enbart hundarna och apan, hungrig och med
skavsår på fötterna och så hade en vacker dam, med ett barn i ungefär samma
ålder som min, tagit sig an mig och behandlat mig som om jag vore pojkens bror.

Många gånger när jag såg på Arthur, bunden vid sin brits, tärd och blek,
avundades jag honom. Jag, så full av hälsa och styrka, avundades den lille
sjuke pojken. Det var inte den lyx som omgav honom jag avundades, inte heller
pråmen. Det var hans mor. Åh, hur ville jag inte ha en egen mor! Hon kysste
honom, och han kunde lägga sin armar om henne närhelst han önskade - denna
kvinna vars hand jag knappt vågade nudda när hon höll ut den mot mig. Jag
tänkte dystert att jag aldrig skulle få en mor som skulle kyssa mig och som jag
kunde kyssa. Kanske skulle jag en dag träffa mor Barberin igen och det skulle
göra mig mycket glad. Men jag kunde inte kalla henne mor nu, för hon var inte
min mor.

Jag var ensam. Jag skulle alltid förbli ensam. Ingens pojke.

Jag var gammal nog för att veta att man inte skulle förvänta sig för mycket av
den här världen och jag tänkte att eftersom jag inte hade någon familj, varken
far eller mor, så borde jag vara tacksam över att jag hade vänner. Och jag var
lyckligt, så lycklig ombord på den där pråmen. Men, tyvärr, det varade inte
länge. Dagen då jag skulle återuppta mitt gamla liv närmade sig.

KAPITEL 12

MÄSTARENS VILJA

Nu skulle allt komma till en ända - denna underbara resa jag hade fått göra på
pråmen. Ingen härlig säng, inga härliga degstycken, inga flera kvällar
lyssnandes på mrs Milligan. Åh, ingen mrs Milligan och Arthur!

En dag bestämde jag mig för att fråga mrs Milligan hur lång tid det skulle ta
mig att återvända till Tolouse. Jag ville vänta utanför fängelsedörren när min
mäster kom ut. När Arthur hörde mig tala om att återvända började han gråta.

"Jag vill inte att han skall gå! Jag vill inte att Remi skall gå", snyftade
han.

Jag berättade för honom att jag tillhörde Vitalis, att han hade betalat pengar
för mig och att jag måste återvända till honom i samma ögonblick han önksade
det. Jag hade berättat om mina fosterföräldrar, men jag hade aldrig talat om
att de inte var mina riktiga föräldrar. Jag skämdes att erkänna att jag var ett
hittebarn - ett barn upplockat från gatan! Jag mindes hur barnen från barnhemmet
hade blivit retade. Det syntes mig vara det mest förhatliga man kunde vara i
världen, att vara ett hittebarn. Jag ville inte att mrs Milligan och Arthur
skulle få veta. De skulle helt säkert vända sig från mig i avsky.

"Mamma, vi måste behålla Remi", fortsatte Arthur.

"Jag skulle vara mycket glad att få behålla Remi hos oss", svarade mrs
Milligan. "Vi tycker så mycket om honom. Men det är två saker: För det första
skulle Remi själv behöva vilja stanna..."

"Åh, det vill han! Det vill han!" ropade Arthur. "Visst vill du, Remi? Inte
vill du gå tillbaka till Tolouse?"

"För det andra", fortsatte mrs Milligan, "skulle hans mäster låta honom gå?"

"Remi kommer i första hand; han kommer i första hand", insisterade Arthur.

Vitalis hade varit en god mäster och jag var mycket tacksam för att han lärt
mig, men det gick inte att jämföra livet med honom med det jag skulle ha
tillsammans med Arthur. Samtidigt gick det inte att jämföra den respekt jag
hade för Vitalis och de varma känslor jag hyste mot mrs Milligan och hennes
invalide pojke. Det kändes fel av mig att föredra dessa främlingar framför min
mäster, men det gjorde jag. Jag älskade mrs Milligan och Arthur.

"Om Remi stannar med oss kommer det inte bara vara nöjen", fortsatte mrs
Milligan vidare. "Han måste ta lektioner på samma sätt som du. Han skulle
behöva ganska ordentligt. Det skulle inte vara det fria liv som han skulle ha
kringvandrandes längs vägarna."

"Åh, ni vet vad jag vill...", började jag.

"Där, där ser du, mamma!" avbröt Arthur.

"Allt vi behöver göra nu", fortsatte mrs Milligan, "är att få hans mästers
godkännande. Jag skall skriva till honom och fråga om han kan komma hit, för vi
kan inte åtevända till Tolouse. Jag skickar honom respengar och förklarar för
honom varför vi inte kan ta tåget. Jag bjuder honom hit och hoppas innerligt att
han accepterar vår önskan."

"Om han går med på mitt förslag", lade mrs Millgian till, "ska jag ordna saken
med dina föräldrar, Remi, för givetvis måste vi konsultera dem."

Tala med mina föräldrar! De kommer berätta för henne det jag försökt dölja, att
jag är ett hittebarn! Då skulle varken mrs Milligan eller Arthur vilja ha mig!

En pojke som inte kände sin egen mamma eller pappa hade varit Arthurs kamrat!
Jag stirrade förskräckt på mrs Milligan. Jag visste inte vad jag skulle säga.
Hon såg förvånat på mig. Jag vågade inte svara på hennes fråga om hur det var
ställt. Hon insisterade inte. Förmodligen trodde hon att jag var upprörd av
tanken att min mäster skulle komma.

Arthur tittade konstigt på mig hela kvällen. Jag var glad när det blev läggdags
och jag kunde stänga in mig i min lilla hytt. Det var min första dåliga natt
omborde på Svanen. Vad skulle jag göra. Vad skulle jag säga?

Kanske Vitalis inte skulle låta mig gå - då skulle de aldrig få veta sanningen.
Min skam och min rädsla för att de skulle få reda på sanningen var så stor att
jag började hoppas att Vitalis skulle insistera på att jag skulle stanna hos
honom.

Tre dagar senare fick mrs Milligan svar på det brev hon hade skickat Vitalis.
Han sa att han gärna kom och träffade henne och att han skulle komma under
följande lördag med klockan-två tåget. Jag frågade om lov att få gå till
stationen med hundarna och Guldhjärta för att möta honom.

På morgonen var hundarna rastlösa, som om de visste att något skulle hända.
Guldhjärta var likgiltig. Jag var fruktansvärt uppspelt. Nu skulle mitt öde
avgöras. Om jag haft modet skulle jag bett Vitalis att inte berätta för mrs
Milligan att jag var ett hittebarn, men jag kände att jag inte kunde ta upp
saken ens med honom.

Jag stod i ett hörn av järnvägsstationen och väntade, med hundarna i koppel och
Guldhjärta innanför kappan. Jag såg inte mycket av det som hände runt omkring
mig. Det var hundarna som uppmärksammade mig på att tåget hade anlänt. De kände
doften av sin mäster. Plötsligt ryckte det i repet. Eftersom jag var oförberedd
drog dem sig lösa. Med ett skall ryckte de fram. Jag såg de hoppa upp mot
Vitalis. Mer självsäker, fast inte lika smidig som de andra, hade Capi hoppat
rätt upp i sin mästares armar, medan Zerbina och Dulcie hoppade kring hans
fötter.

När Vitalis såg mig släppte han snabbt ner Capi och kastade armarna runt mig.
För första gången kysste han mig.

"Gud välsigne dig", min pojke, sade han om och om igen.

Min mäster hade aldrig varit elak mot mig, men han hade heller aldrig varit
tillgiven och jag var inte van med dessa känsloyttringar. Jag blev rörd och
fick tårar i ögonen, för jag var i en sinnestämmning där hjärat var lättrört.
Jag såg på honom. Tiden i fängelset hade fått honom att åldras ordentligt. Hans
rygg var krum, hans ansikte blekare än förr och hans läppar blodlösa.

"Du ser att jag har förändrats, eller hur Remi?" sade han. "Jag trivdes inte
särskilt bra i fängelset, men jag blir bättre nu när jag kommit ut."

Sedan bytte han ämne och sade:

"Berätta om den här damen som skrev till mig. Hur lärde du känna henne?"

Jag berättade för honom om hur jag hade mött mrs Milligan och Arthur på deras
flodpråm, Svanen, på kanalen, om vad vi hade sett och vad vi hade gjort. Jag
babblade på knappt utan att veta vad jag sa. Nu när jag träffat Vitalis kändes
det omöjligt att berätta för honom att jag ville lämna honom och stanna hos mrs
Milligan.

Vi kom till hotellet där mrs Milligan bodde innan jag hunnit berätta färdigt
min historia. Vitalis hade inte nämnt något om det förslag hon givit honom i
brevet, så jag sade inget om hennes planer.

"Vet damen om att jag kommer?" frågade han när vi steg in på hotellet.

"Ja, jag följer dig till hennes rum", sade jag.

"Det behövs inte", svarade han. "Jag går upp ensam. Vänta du här med Guldhjärta
och hundarna."

Jag hade alltid lytt honom, men den här gången kändes som att det vore rätt av
mig att följa med honom upp till mrs Milligans rum. Men med en gest stoppade
han  orden på mina läppar och jag blev tvungen att stanna kvar där nere med
hundarna.

Varför ville han inte att jag skulle närvara när han samtalade med mrs
Milligan? Jag ställde mig frågan åter och åter. Jag funderade fortfarande på
saken när han återvände.

"Gå och ta farväl av damen", sade han kort. "Jag väntar på dig här. Vi går om
tio minuter."

Jag stod som slagen av blixten.

"Nå", sade han. "Förstod du inte vad jag sa? Du står där som en idiot. Skynda
på!"

Han hade aldrig talat så ovänligt till mig. Mekaniskt reste jag mig för att
lyda, medan jag låtsades att jag inte förstod. "Vad sade du till henne?"
frågade jag efter att ha gått ett par steg.

"Jag sade att jag behöver dig och att du behöver mig och att jag därmed inte är
beredd att ge upp min rätt till dig. Gå! Jag ger dig tio minuter att ta farväl."

Jag var så upptagen av det faktum att jag var ett hittebarn att jag trodde att
anledningen till att jag måste bege mig av var att min mäster talat om min
härkomst för dem.

När jag kom in i mrs Milligans rum fann jag Arthur i tårar och hans mor
lutandes över honom.

"Du lämnar oss väl inte Remi? Säg mig att du inte går", snyftade han.

Jag förmådde inte tala. Mrs Milligan svarade för min räkning och förklarade för
Arthur att jag måste göra som jag blivit tillsagd.

"Signor Vitalis ville inte gå med på att låta oss få dig", sade mrs Milligan
med sorgsen röst.

"Han är knäppk!" ropade Arthur.

"Nej, han är inte knäpp", fortsatte mrs Milligan. "Han älskar dig... och han
behöver dig. Han talar som en man i långt högre ställning än vad han har. Han
sade - låt mig tänka efter - så här sade han:

Jag älskar barnet och han älskar mig. Lärlingskapet som jag ger honom är bra
för honom. Bättre, mycket bättre, än vad han skulle få hos er. Du skulle ge
honom en utbildning, det är sant. Du skulle forma hans sinne, men inte hans
karaktär. Det är det bara strävsamheterna i livet som kan ge. Han kan inte bli
er son - han skall bli min. Det är bättre än att vara en leksak för ert sjuka
barn, hur trevligt det livet än skulle vara. Jag kommer också att undervisa
pojken."

"Men han är inte Remis far", ropade Arthur.

"Det är sant, men han är hans mäster och Remi hör till honom. För stunden måste
Remi lyda honom. Hans föräldrar hyrde ut honom till Signor Vitalis, men jag ska
skriva till dem och se vad jag kan göra."

"Åh, nej, nej, gör inte det", skrek jag.

"Vad menar du?"

"Åh, nej, snälla, gär det inte."

"Men det är det enda som återstår att göra, mitt barn."

"Åh, snälla, snälla, gör det inte."

Om inte Mrs Milligan hade nämnt mina föräldrar så skulle jag ha använt mycket
mer än de tio minuter jag fått av min mästare för att ta farväl.

"De bor i Chavanon, eller hur?" frågade mrs Milligan.

Utan att svara gick jag fram till Arthur, lade mina händer om honom och höll om
honom en liten stund innan jag frigjorde mig från hans svaga grepp och sträckte
ut min hand mot mrs Milligan.

"Stackars barn", mimlade hon och kysste mig på pannan.

Jag skyndade mig till dörren.

"Arthur - jag kommer alltid att älska dig", sade jag medan jag försökte svälja
ner snyftningarna. "Och jag kommer aldrig, aldrig glömma dig mrs Milligan."

"Remi! Remi!" grät Arthur.

Jag stängde dörren. Strax därefter befann jag mig hos Vitalis.

"Då går vi", sde han.

Och det var så jag skildes från min första kamrat.

KAPITEL 13

SLITSAMMA DAGAR

Återigen fick jag traska fram bakom min mästare med harpan fastsnörad vid axeln,
genom regn, genom sol, damm och lera. Jag var tvungen att spela idiot och
skratta och gråta för att tillfredställa den "ärade publiken".

Mer än en gång under våra vandringar sackade jag efter för att tänka på Arthur,
hans mor och på Svanen. Hur mycket längtade jag inte efter min hytt på pråmen
när vi befann oss i någon smutsig by. Och hur sträva lakanen var! Det var hemskt
att tänka att jag aldrig mer skulle få leka med Arthur och aldrig mer få höra
hans mors röst.

Lyckligtvis hade jag en tröst i min djupa sorg. Vitalis var mycket vänligare,
vänligare än han någonsin varit förut. Hans sätt mot mig hade förändrats. Det
kändes som att han nu var mer än en mästare för mig. Ofta skulle jag ha
omfamnat honom om jag vågat, i så desperat behov av kärlek var jag. Men jag
saknade modet, för Vitalis var ingen man man vågade vara familjär mot. I början
hade fruktan hållit mig borta, men nu var det något vagare som påminde om
respekt.

När jag lämnat hembyn hade jag sett på Vitalis som på vilken annan man som helst
tillhörande den fattigare samhällsklassen. Jag hade inte klarat av att göra
någon skillnad, men de två månaderna tillsammans med mrs Milligan hade öppnat
mina ögon och utvecklat min intelligens. När jag nu såg på min mäster med mer
uppmärksamhet än tidigare, så tycktes det mig att han i sätt och framtoning var
av mycket högre ställning. Hans sätt var samma som mrs Milligans....

Veckor gick. Numera på våra vandringar var mina ögon alltid vända mot vattnet,
inte mot kullarna. Jag hoppades alltid att jag en dag skulle få se Svanen. Om
jag såg en båt i fjärran trodde jag alltid att det kanske var Svanen, men det
var det aldrig.

Vi tillbringade flera dagar i Lyon och all min fritid spenderade jag i hamnen,
skådande upp och ner längs floden. Jag beskrev den vackra pråmen för fiskarna
och frågade dem om de hade sett den, men ingen hade gjort det.

Till sist blev vi tvungna att lämna Lyon och gick vidare till Dijon. Då började
jag ge upp hoppet om att någonsin få se mrs Milligan igen, för i Lyon hade jag
studerat kartorna över Frankrike och visste att Svanen inte kunde färdas vidare
upp längs floden till Loire. Den måste svänga av vid Chalon. Vi kom till Chalon
och vi gick vidare utan att ha sett den. Då slutade jag att drömma.

För att göra saken värre så hade nu vintern anlänt och vi vandrade trötta i det
förblindade regnet och snöslasket. På kvällarna, när vi utmattade och genomblöta
anlände till något eländigt härbärge eller någon lada, somnade jag aldrig med
något leende på läpparna. Ibland var vi märfrusna och dessa gånger var
Guldhjärta lika ledsen och klagande som jag.

Min mästers mål var att ta sig till Paris så fort som möjligt, för det var
endast i Paris vi kunde hoppas på att få göra några föreställningar under
vintern. Vi tjänade mycket lite nu, så vi hade inte råd att ta tåget.

Efter det kalla snöslasket vände vinden mot söder. Det hade varit mycket fuktigt
under flera dagar. Till en början hade vi ingenting emot den bitande
nordanvinden, men snart täcktes hmlen av stora svarta moln och vintersolen
försvann helt. Vi förstod att en snöstorm var på väg.

Vitalis var angelägen att vi skulle ta oss till nästa större stad, där vi
skulle kunna stanna och ge flera föreställningar om ovädret kom över oss.

"Gå och lägg dig med en gång", sade han när vi kom till ett värdshus den
kvällen. "Vi beger oss iväg mycket tidigt imorgon, för jag vill inte bli fast
i snöstormen."

Han gick dock inte själv och lade sig med en gång, utan satte sig i hörnet
bredvid kökselden för att värma Guldhjärta, som led fruktansvärt av kylan. Apan
hade inte upphört att gnälla, trots att vi virat in honom i många filtar.

Nästa morgon steg jag upp tidigt som jag hade blivit tillsagd. Det hade inte
dagats ännu, himlen var mulen och svart och ingen stjärna gick att se. När vi
öppnade dörren slogs vi nästan omkull av den starka vinden.

"Om jag var i dina skor", sade värdshusvärden till Vitalis, "skulle jag inte
ge mig ut. Det kommer bli en hemsk snöstorm."

"Jag har bråttom", svarade Vitalis, "och jag vill nå fram till Troyes innan den
hinner ikapp oss."

"Det är fem mil."

Trots det gav vi oss iväg.

Vitalis tryckte Guldhjärta tätt mot bröstet för att dela med sig lite av sin
egen kroppsvärme, medan hundarna, förtjusta över de hårda och torra vägarna,
sprang framför oss. Min mäster hade köpt mig ett fårskinn i Dijon och jag
svepte in mig i det med ullen innåt.

Det var allt annat än behagligt att öppna munnen i kylan, så vi vandrade under
tystnad, skyndande framåt lika mycket för att komma fram fortare som för att bli
lite varmare. Trots att det var många timmar sedan gryningen var det fortfarande
ganska mörkt. Även om en vit strimma skar genom molnen i öster, ville solen inte
titta fram. När vi såg ut över landskapet började föremålen omkring oss
framträda skarpare. Vi kunde se de kala träden och buskarna med sina torra löv
knastrande och virvlande i de starka vindbyarna. Det var ingen annan ute på
vägarna, inte heller på fälten, inget ljud av vagnshjul eller smattrandet av
någon piska.

Plötsligt kunde vi i fjärran se ett blekt fält som blev större och större i
takt med att det kom närmare. Sedan hörde vi som ett väsande mummel, vildänders
hesa, underliga skrän. Den uppskrämda flocken flög över våra huvuden och
fortsatte så vidare, i vild flykt från norr till söder. Innan de försvunnit utom
synhåll började mjuka flingor försiktigt falla från skyn och sväva i luften.

Vi vandrade genom ett blekt och ödsligt landskap. Den dystra utsikten verkade
förstärka tystnaden. Nu hördes bara nordanvindens skärnade visslande. Snöflingor
virvlade som små fjärilar omkring oss utan att de någonsin verkade nå marken.

Vi höll dålig fart. Det verkade omöjligt att nå Troyes innan stormen skulle
vara över oss i sin fulla styrka. Men jag oroade mig inte. Jag tänkte att så
länge det snöade skulle det inte bli så kallt.

Jag visste inte vad en snöstorm innebar. Det dröjde dock inte länge innan jag
fick lära mig det och det på ett sätt som gör att jag aldrig glömmer det. Molnen
hopades från nordväst. Flingorna hängde inte längre i luften utan föll rakt och
snabbt och täckte oss från topp till tå.

"Vi får söka skydd i första bästa hus vi når fram till", mumlade Vitalis. "Vi
hinner inte fram till Troyes."

Jag var glad att höra honom säga så, men var skulle vi finna skydd? Så långt
ögat kunde se fanns det inget hus, inte heller något som antydde att vi närmade
oss någon by.

Framför oss låg skogens mörka djup och på båda sidor omkring var det kullar.
Snön föll fortare och tätare.

We traskade på i tystnad. Då och då lyfte min mäster på fårskinnet för att
Guldhjärta skulle få det lättare att andas. Ibland var vi tvungna att vrida på
huvudet mot vinden för att även vi skulle kunna andas. Hundarna sprang inte
längre framför oss. Nu gick de oss i hasorna frågande efter det skydd som vi
inte förmådde ge dem.

Vi gick sakta och med smärtfulla steg framåt, blinda, våta och frusna och trots
att vi nu befann oss i skogens hjärta var vägen genom den utsatt för vindens
fulla styrka. Flera gånger såg jag min mäster snegla åt vänster, som om han
tittade efter något, men han sade ingenting. Vad hoppades han hitta? Jag
stirrade rätt framför mig, ned längs den långa vägen. Så långt jag kunde se såg
jag inget annat än skog på båda sidor. Jag trodde vi aldrig skulle nå till
skogens slut.

Tidigare hade jag endast sett snön falla genom fönsterglasen i ett varmt kök.
Hur fjärran det varma köket verkade nu! Våra fötter sjönk ner i den vita
snöbädden, djupare och djupare. Sedan, plötsligt och utan att säga ett ord,
pekade Vitalis åt vänster. Jag tittade och såg svagt en liten hydda gjord av
grenar.

Vi måste hitta stegen som förde till hyddan. Det var svårt, för snön var redan
så djup att den förintat alla spår av stigen. Vi trampade fram genom terrängen
och efter att ha korsat ett dike lyckades vi till sist ta oss fram till hyddan.
Hundarna rullade sig på den torra marken och skall i extas. Vårt nöje var inte
mindre uppriktig än deras.

"Jag trodde väl att det skulle finnas en skogshuggarhydda någonstans i skogen",
sade Vitalis. "Nu får det snöa."

"Ja, låt det snöa", sa jag upprooriskt. "Jag bryr mig inte!"

Jag gick till dörren, eller snare till hyddans öppning, för det fanns inte
någon dörr, inte heller något fönster, och skakade av kappan och mössan, för att
inte blöta ner hyddans insida.

Vårt kvarter var mycket enkelt men robust byggt. Möblemanget utgjordes av en
jordhög och några stora stenar som fick tjänstgöra som stolar.

I ett hus av det här slaget var det inte svårt att hitta bränsle. Vi behövde
bara plocka det från väggarna och taket genom att dra ut några kvistar här och
var. Detta var kvickt gjort och snart hade vi en ljus flammande eld. Förvisso
fylldes hyddan snart av rök, men vad gjort det? Det brann och det var värmen vi
ville ha. Jag lade mig ner, stödjandes på mina två händer och blåste på elden.
Hundarna satt allvarliga kring eldstaden. Med utsträckta halsar vände de sina
våta sidor mot elden.

Guldhjärta beslöt sig snart att titta fram under Vitalis väst. Med nosen
prudentligt i vädret såg han sig omkring för att bedöma sin omgivning.
Uppenbarligen nöjd hoppade han kvickt till marken och satte sig på den bästa
platsen framför elden, med sina två små skakande händer utsträckta mot
flammorna.

Innan jag hade vaknat på morgonen hade Vitalis packat lite förnödenheter. Det
fanns lite bröd och en ostbit. Vi uttryckte alla förnöjsamhet vid åsynen av
maten. Tyvärr fick vi bara en mycket liten bit, för då vi inte visste hur länge
vi skulle bli tvungna att stanna i hyddan, tyckte Vitalis det var klokast att
spara något till kvällsvarden. Jag förstod, men det gjorde inte hundarna. När de
såg brödet läggas tillbaka i väskan innan de knappt hunnit börja äta, sträckte
de ut tassarna mot sin mäster, kliade honom på ryggen och utförde pantomimer för
att få honom att öppna väskan som deras ögon var fixerade vid. Men Vitalis
gjorde inget sken av att märka dem - väskan öppnades inte. Hundarna lugnade ner
sig för att sova, Capi med nosen i hyddans öppning. Jag tänkte följa deras
exempel.

Jag vet inte hur länge jag sov. När jag vaknade hade det slutat snöa. Jag
tittade ut. Snön låg mycket djup. Om vi vandrade vidare skulle den räcka oss
över knäna.

Vad var klockan? Jag kunde inte fråga Vitalis. Hans stora silverklocka hade
sålts. Han hade spenderat alla sina pengar för att betala fängelseböterna och
när han köpte mig mitt fårskinn i Dijon hade han betalat med den stora klockan.
Av den dimmiga skyn var det omöjligt att avgöra vilken tid på dagen det var.

Inga ljud hördes. Det var som om snön förstelnat varje rörelse av liv. Jag stod
i hyddans öppning när jag hörde min mästare kalla på mig.

"Vill du gå vidare?" frågade han.

"Jag vinte. Jag vill göra som du vill."

"Dåså. Jag tror vi bör stanna här. Vi är åtminstone skyddade för vinden och har
det varmt."

Det var sant, men jag mindes att vi inte hade någon mat. Jag sade dock
ingenting.

"Jag är rädd att det kommer börja snöa igen", fortsatte Vitalis. "Vi vill inte
tillbringa natten utomhus. Det är bättre att stanna här."

Ja, vi skulle bli tvungna att stanna i hyddan och dra åt svångremmen kring våra
magar.

Vi kvällsvarden delade Vitalis upp återstoden av brödet. Tyvärr var det endast
lite och det blev snabbt uppätet. Vi satte i oss varenda smula. När vår lätta
kvällsmålstid var över trodde jag att hundarna skulle börja begära mer på samma
sätt som tidigare, för de var utsvultna. Men de gjorde alls inget sådant och
åter insåg jag hur intelligenta de var.

När Vitalis lade kniven i sin byxficka, vilket indikerade att måltiden var över,
reste Capi sig upp och nosade i väskorna där maten förvarades. Han lade sedan
tassen på väskan för att känna på den. Den dubbla undersökningen övertygade
honom om att det inte fanns något kvar att äta. När han återvände till sin plats
framför elden såg han på Zerbino och Dulcie. Blicken sade tydligt att de inte
skulle få något mer. Så sträckte han ut sig i sin hela längd med en uppgiven
suck. "Det finns inte mer. Det tjänar inget till att tigga." Han sade dem detta
lika tydligt som om han talat högt.

Hans kamrater som förstod detta språk sträckte även de ut sig framför elden,
Zerbino med en inte mindre uppgiven suck, för i tillägg till en stor aptit var
Zerbino också något av en gourmand och detta var för honom en större prövning
än fär de andra.

Snön hade börjat falla igen. Den föll oupphörligt. Vi kunde se den vita mattan
på marken växa sig högre och högre till dess de mindre buskarna och snåren var
helt täckta av den. När natten kom föll det fortfarande stora flingor från den
svarta himlen ner på den glittrande jorden.

Då vi ändå måste övernatta där, var det bästa vi kunde göra att sova så tidigt
vi kunde. Jag kröp ihop i mitt fårskinn som jag hade torkat mot elden under
dagen, och lade mig ner bredvid elden med huvudet på en platt sten som fick
tjäna som kudde.

"Sov du", sade Vitalis. "Jag väcker dig när det är min tur. Även om vi inte
behöver frukta för djur eller människor härinne, så måste en av oss vara vaken
för att hålla elden vid liv. Vi måste se till att vi inte blir kalla, för det
kommer vara bitande kallt när snön upphör att falla."

Jag somnade. Under småtimmarna väckte min mäster mig. Elden brann fortfarande
och det hade slutat snöa.

"Nu är det min tur att sova", sade Vitalis. "När elden börjar flämta lägger du
på mer av veden jag samlat här."

Han hade staplat en hög med små vedbitar vid eldstaden. Min mäster som sov
mycket lättare än jag ville inte att jag skulle väcka honom genom att dra ner
pinnar från väggarna varenda gång jag behövde ved. Så nu kunde jag ta en pinne
från högen han samlat och kasta den på elden utan ett ljud. Det var klokt
uttänkt, men tyvärr förstod inte Vitalis vad följden skulle bli.

Han sträckte ut sig framför elden med Guldhjärta i sin filt uppkrupen mot honom.
Snart kunde jag från hans djupa andetag förstå att han somnat. Då reste jag mig
upp och gick till öppningen för att se hur det såg ut där ute.

Allt gräs, alla buskar och alla träd var täckta av snö. Vart än ögat vände sig
var ett bländande vitt. Himlen prickades av blinkande stjärnor, men trots att
var så ljusa var det snön som kastade sitt bleka ljus över jorden. Det var
mycket kallare nu, snön började frysa till skare på marken.

Åh, vad skulle vi ha gjort i skogens djup i snön och kylan om vi inte hade
funnit detta skydd?

Trots att jag smugit på tå till öppningen utan att knappt göra något ljud hade
jag väckt hundarna och Zerbino följde efter mig. Nattens skönhet var ointressant
för honom. Han såg en kort stund på scenen framför sig, men blev sedan uttråkad
och ville gå ut. Jag befallde honom att återvända till sin plats. Dåraktiga
hund, var det inte bättre att stanna vid den varma elden i den här hemska kylan
än att rusa omkring därute. Han lydde mig, men mycket ovilligt, och höll ögonen
fästa vid öppningen. Jag stannade där några minuter till, betraktande den vita
natten. Den var vacker, men trots att jag uppskattade den, kände jag på något
sätt en vag sorg. Jag kunde ha gått in och strunta i att titta förståss, men
den vita, mystiska scenen fascinerade mig.

Tillslut vände jag tillbaka till elden och efter att ha lagt två eller tre
längre vedpinnar korsvis på varandra satte jag mig på stenen som fungerat som
huvudkudde. Min mäste sov lugnt. Hundarna och Guldhjärta sov också. Flammorna
hoppade från elden och strävade mot taket, kastande ljusa gnistor omkring sig.
Den knastrande elden var det enda ljud som bröt nattens tystnad. En lång stund
titta jag på gnistorna. Lite i taget blev jag tröttare och tröttare, utan att
själv märka det.

Om jag varit tvungen att plocka ner mer ved hade jag kanske kunnat hålla mig
vaken, men sittandes framför elden utan något att göra blev jag så sömnig. Ändå
trodde jag hela tiden att jag skulle lyckas hålla mig vaken.

Plötsligt hoppade jag upp, väckt av ett våldsamt skällande. Det var natt. Jag
hade förmodligt sovit länge och elden hade nästan slocknat helt. Inga flammor
lyste längre upp hyddan. Capi skällde högt och vildsint. Men, vad konstigt! Det
hördes inget från Zerbino och Dulcie.

"Vad är det?" ropade Vitalis när han vaknade.

"Jag vet inte."

"Du har somnat och elden har slocknat."

Capi hade sprungit till öppningen, men hade inte gått ut. Han stod på tröskeln
och skällde.

"Vad har hänt?" frågade jag i min tur.

Till svar på Capis skall kom två eller tre klagande ylanden. Jag kände igen
Dulcies röst. Dessa ylanden kom bakifrån hyddan och mycket nära.

Jag var på väg ut, men Vitalis lade sin hand på min axel och hindrade mig.

"Innan du gör något annat", sade han med befallande röst, "lägg mer ved på
elden."

Medan jag utförde hans befallning tog han en kvist från elden och släckte den
tills enbart spetsen förblev glödande. Han höll facklan i handen.

"Kom så ser vi vad som har hänt", sade han. "Du går bakom mig. Du först, Capi!"

När vi gick ut hörde vi ett förskräckligt ylande. Capi drog sig tillbaka och
tog skräckslagen skydd bakom oss.

"Vargar! Var är Zerbino och Dulcie?"

Vad skulle jag säga. De två hundarna måste ha gått ut medan jag sov. Zerbino
hade väntat tills jag somnat och smög sedan ut och Dulcie hade följt efter.
Vargarna hade fått tag i dem! Det var rädsla i min mästers röst när han frågade
efter hundarna.

"Ta en fackla", sade han. "Vi måste komma dem till hjälp."

I min hemby hade jag hört berättas hemska berättelser om vargar, men nu kunde
jag inte tveka. Jag sprang tillbaka efter en fackla och följde sedan min mäster.

Men där ute kunde vi varken se hundar eller vargar. I snön såg vi enbart spåren
efter de två hundarnas tassar. Vi följde dessa spår runt hyddan och så på
avstånd syntes en grop i snön, som såg ut att ha formats av djur som rullat
runt i den.

"Sök efter dem, Capi", sade min mäster samtidigt som han själv visslade efter
Zerbino och Dulcie.

Men inga skall kom till svar. Inga ljud störde skogens dystra stillhet, och
istället för att springa iväg som han blivit tillsagd höll sig Capi nära oss,
utan tvekan mycket uppskrämd. Capi som vanligtvis var så lydig och modig!

Det var inte tillräckligt ljust för att vi skulle kunna följa spåren någon
längre sträcka. Snön omkring oss lyste upp, men lite längre bort var allt skumt
och otydligt.

Åter igen visslade och ropade Vitalis efter de försvunna hundarna. Det kom inga
skall till svar.

Åh, stackars Zerbino! Stackars Dulcie!

"Vargarna har tagit dem", sade Vitalis. "Varför lät du dem gå ut?"

Ja, varför? Jag hade inget att säga.

"Vi måste leta efter dem", sade jag efter en stunds tystnad.

Jag började gå före, men han stoppade mig.

"Var tänker du leta efter dem?" frågade han.

"Jag vet inte. Överallt."

"Ljuset räcker inte till. Vi kan inte avgöra var de tagit vägen."

Det var sant och dessutom räckte snön oss över knäna. Inte ens de båda
facklornas gemensamma lyskraft kunde tränga igenom skuggorna.

"Om de inte svarar så är det för att de är långt borta", sade han. "Vi får inte
fortsätta. Vargarna kanske attackerar oss också. Vi har inget att försvara oss
med."

Det var hemskt att behöva lämna de stackars hundarna till sitt öde. Våra två
vänner, vänner i synnerhet för mig. Och det hemskaste var att jag visste att
jag bar ansvaret. Om jag inte hade somnat hade de inte gått ut.

Min mäster hade vänt tillbaka mot hyddan. Jag följde efter. För varje steg
stannade jag, såg mig tillbaka och lyssnade. Jag hörde ingenting och såg
ingenting annat än snö.

När vi anlände till hyddan väntade en annan överraskning på oss. Grenerna jag
hade lagt på elden brann klart och lyste upp hyddans mörkaste skrymslen, men
Guldhjärta stod inte att finna någonstans. Hans filtar låg där framför elden,
men han låg inte bland dem. Jag ropade. Vitalis ropade. Men han dök inte upp.

Min mäster sade att apan hade legat bredvid honom när han vaknade, så han måste
ha försvunnit medan vi var ute. Med facklorna hållna nära den snöiga marken
började vi leta. Vi fann inget spår efter honom.

Vi återvände till hyddan för att se om han gömt sig bakom några grenar. Vi
letade länge, tio gånger gick vi över samma ställen, samma hörn. Jag klättrade
upp på Vitalis axlar för att leta bland grenarna som utgjorde taket. Vi ropade
åter och åter, men det kom inget svar.

Vitalis verkade arg. Jag var förtvivlad. Jag frågade min mäster om han trodde
att vargarna tagit honom också.

"Nej", sade han. "Vargarna vågar sig inte in i hyddan. Jag är rädd att de fick
Zerbino och Dulcie när de smet ut, men hit om kom de inte. Troligtvis blev
Guldhjärta skrämd och gömde sig någonstans medan vi var ute, det är därför jag
är så orolig. I det här hemska vädret kommer han bli nedkyld och kyla är dödligt
för honom.

"Då fortsätter vi att leta."

Vi letade igenom omgivningarna en gång till, men det var lönlöst.

"Vi måste vänta tills det dagas", sade Vitalis.

"När blir det morgon?"

"Om två eller tre timmar, skulle jag tro."

Vitalis satte sig ner framför elden med huvudet i händerna. Jag vågade inte
störa honom. Jag stod alldeles nära honom och rörde mig bara då och då för att
lägga mer grenar på elden. En eller två gånger reste han sig och gick fram till
dörren. Han såg på himlen, lyssnade uppmärksamt och kom sedan tillbaka och satte
sig igen. Jag ville hellre att han skulle vara arg på mig än att vara så tyst
och så ledsen.

De tre timmarna passerade långsamt. Det verkade som om natten aldrig skulle ta
slut. Stjärnorna bleknade i skyn. Himlen blev ljusare. Grynen anlände. Men med
morgonen kom en ännu intensivare kyla. Luften som trängde in genom dörren gjorde
oss märgfrusna.

Om vi verkligen fann Guldhjärta, skulle han vara vid liv?

Snön hade nästan helt slutat falla och himlen var rosablek vilket förebådade
fint väder. Så fort det var ljust nog lämnade Vitalis och jag hyddan, beväpnade
med en rejäl gren.

Capi verkade inte längre lika förskräckt som han varit under natten. Med ögonen
fästa på sin mäster väntade han på signal att få springa före. Medan vi
undersökte marken i jakt på Guldhjärtas fotavtryck, kastade Capi tillbaka
huvudet och började skälla glädjefyllt. Han visade att vi måste titta upp, inte
på ner på marken.

Vi fann honom uppe i den stora eken intill hyddan.

Stackars Guldhjärta. Skrämd av hundarnas ylande hade han klättrat upp på hyddans
tak när vi gick ut och sedan klättrat vidare högst upp i en ek. Eftersom han
kände att han hittat en trygg plats, hade han hukande stannat han där, utan att
svara på våra rop.

Det stackars, känsliga djuret. Han måste vara genomfrusen!

Min mäster kallade vänligt på honom. Han rörde sig inte. Vi trodde att han redan
hade dött. Under flera minuter fortsatte Vitalis att kalla på honom, men han gav
inga livstecken. Mitt hjärta värkte av ånger. Hur hårt blev jag inte straffad!
Jag måste göra något.

"Jag klättrar upp och hämtar honom", sade jag.

"Du bryter nacken."

"Nej, det är ingen fara. Jag klarar det lätt."

Det var inte sant. Det var farligt. Det var mycket svårt, för det store trädet
var täckt av snö och is.

Redan som ganska liten hade jag lärt mig klättra i träd, och jag var ganska
skicklig i denna konst. Jag hoppade och fick tag i de lägsta grenarna. Ja höll
mig fast i dessa och trots att jag var nästan blind av snön som föll ner i mina
ögon lyckades jag klättra upp längst stammen till de starkare grenarna. När jag
väl kommit så långt behövde jag bara vara försiktig med var jag satte ner
fötterna.

Medans jag klättrade talade jag mjukt med Guldhjärta. Han rörde sig inte, men
såg på mig med sina lysande ögon. Jag hade nästan nått fram till honom och
skulle just sträcka ut handen när han med ett skutt hoppade till en annan gren.
Jag följde honom till den nya grenen, men människor och tyvärr också ynglingar
är mycket sämre än apor på att klättra i träd. Det är troligt att jag aldrig
hade nått honom om inte snön blött ner hans fötter. Detta gillade han inte alls
och snart tröttnade han på att undvika mig. Så hoppade han ner från gren till
gren och slutligen rätt till sin mästares axlar innan han gömde sig innanför
dennes kappa.

Det var en stor sak att ha hittat Guldhjärta, men det var inte slut med detta.
Nu måste vi leta efter hundarna.

Det var full dag nu och lätt för oss att se vad som hade hänt. I snön kunde vi
utläsa våra hundars död. Vi följde deras spår ett trettiotal meter. De hade gått
ut ur hyddan, den ena efter den andra, Zerbino följd av Dulcie. Så såg vi andra
spår. På den ena sidan fanns det tecken på strid, där vargarna kastat sig över
hundarna, och på andra sidan syntes vargarnas fotspår där de begivit sig iväg,
släpandes på sina byten, att avnjutas efter deras önskemål. Det fanns inga spår
efter hundarna förutom ett rött blodspår som här och där fläckade snön.

De stackars hundarna hade mött sin död medan jag sov!

Vi måste så fort som möjligt börja med att värma Guldhjärta. Vi skyndade
tillbaka till hyddan. Medan Vitalis höll ut den lilla varelsens händer och
fötter mot elden, som höll han ett litet barn, värmde jag dess filtar och svepte
in den i dem. Men han behövde mer än bara filtar, han behövde något varmt att
dricka. Min mäster och jag satt vid elden och såg på hur veden brann.

"Stackars Zerbino. Stackars Dulcie!"

Både två mumlade vi dessa ord, först han, sedan jag.

Hundarna hade varit våra vänner, våra kompanjoner i medgång och motgång och i
min ensamhet hade de betytt så mycket för mig. Hur djupt anklagade jag inte mig
själv för at inte ha hållit bättre vakt. Vargarna skulle aldrig anfalla oss i
yddan. De skulle ha hållt sig på avstånd, skrämda av elden.

Om bara Vitalis hade skällt ut mig! Jag önskade att han skulle slå mig. Men han
sade ingenting. Han såg inte ens på mig. Han satt med huvudet lutande över
elden, förmodligen funderande på vad det skulle bli av oss när vi inte längre
hade hundarna.

KAPITEL 14

GULDHJÄRTAS DÖD

Solen sken ljust. Dess strålar föll på den vita snön och skogen som natten
innan varit så blek och livlös sken nu så skarpt att ögonen förblindades. Flera
gånger lade Vitalis handen under filten för att känna på Guldhjärta, men den
stackars lilla apan blev inte något varmare. När jag lutade mig över honom kunde
jag höra hur han skakade och rös. Blodet i hans ådror var genomfruset.

"Vi måste ta oss till en by, annars kommer Guldhjärta att dö", sade Vitalis.
"Låt oss bege oss iväg på en gång."

Hans filtar var väl uppvärmda och den lilla varelsen var inrullad i dem. Min
mäster placerade honom under västen, intill sitt hjärta. Vi var redo att gå.

"Detta var ett skydd", sade Vitalis och såg omkring hyddan när vi gick ut, "som
lät oss betala dyrt för dess gästfrihet." Hans röst darrade.

Han gick först och jag följde i hans fotsteg. När vi hade gått en bit måste vi
ropa på Capi. Den stackars hunden hade stannat utanför hyddan med nosen vänd åt
platsen där hans kamrater dragits iväg av vargarna.

Tio minuter senare hade vi nått huvudvägen. Vi passerade en vagn och föraren
berättade att vi borde anlände till en by inom en timme. Detta muntrade upp oss.
Trots det var det svårt, till och med smärtsamt, att gå. Snön nådde mig upp till
midjan. Flera gången frågade jag Vitalis om Guldhjärta. Varje gång fick jag
svaret att han fortfarande darrade. Äntligen såg vi de vita taken i en medelstor
by. Vi var inte vana att ta in på de finare värdshusen. Vi valde alltid något
fattigare ställe, där vi kunde vara säkra på att inte bli bortdrivna och där de
inte skulle skinna oss på allt vi hade.

Men den här gången gick Vitalis in i ett värdshus med en vacker skylt hängandes
utanför köksdörren. Dörren var öppen och vi kunde se den stora ugnen täckt med
skinande, ångande, kopparkärl. Åh, hur gott soppan luktade för de utsvultna
vandrarna!

Min mäster tog på sig sitt mest världsvana sätt och med hatten på huvudet
och rak i ryggen frågade han ägarinnan efter en god säng och en eld. Till en
början hade ägarinnan, som tydligen var en förnäm kvinna, inte låtsats lägga
märka till oss, men tillslut verkade Vitalis storsvulna sätt imponera på henne.
Hon sade till en piga att visa oss upp till ett rum.

"Skynda, lägg dig i sängen", sade Vitalis medan tjänaren tände eld i eldstaden.
Jag såg förvånat på honom. Varför gå och lägga mig? Jag ville hellre sitta ner
och äta något än att gå och lägga mig.

"Fort, skynda dig", upprepade Vitalis.

Det var bara att lyda.

Det var en ejderdunsfilt på sängen. Vitalis drog den ända upp till hakan på mig.

"Försök att bli varm", sade han. "Ju varmare du är desto bättre."

I mina ögon behövde Guldhjärta värmen mycket mer än jag, för jag var inte
särskillt kall. Medan jag låg och försökte bli varm under ejderdunstäcket,
förvånade Vitalis tjänaren genom att snurra Guldhjärta runt, runt framför elden,
som höll han på att grilla honom.

"Är du varm?" frågade Vitalis mig efter några minuter.

"Jag håller på att kvävas."

"Det är bra."

Han kom kvickt till sängen. Han lade ner Guldhjärta och instruerade mig att
hålla honom nära bröstet. Det stackars lilla djuret, som alltid protesterade
när han tvingades göra något han inte ville göra, verkade nu oberörd av allt.
Han lät mig hålla honom tätt intill min kropp utan att alls röra sig. Men nu
var han inte längre kall. Hans kropp brann.

Min mäster, som hade gått ner till köket, återvände snart med en skål väl sötat
vin. Han försökte förmå Guldhjärta att dricka några skedar, men det stackars
lilla djuret förmådde inte öppna käkarna. Med sina briljantögon såg han vädjande
på oss, som om han bad att vi inte skulle plåga honom. Så drog han ut en arm
under filten och höll ut den mot oss.

Jag undrade vad han menade. Jag såg frågande på Vitalis som förklarade: Innan
jag mött dem hade Guldhjärta haft lunginflammation och de hade tvingats åderlåta 
honom. När han nu förstod att han var sjuk ville han att vi skulle åderlåta
honom så att han kunde bli frisk på samma sätt som tidigare.

Stackars lilla apa! Vitalis var rörd ända ner i hjärtat och detta gjorde honom
ännu oroligare. Det var uppenbart att Guldhjärta var sjuk och han måste
verkligen vara mycket sjuk för att vägra smaka på det sötade vin som han annars
tyckte så mycket om.

"Drick vinet, Remi, och stanna kvar i sängen", sade Vitalis. "Jag skall leta
rätt på en doktor."

Jag måste medge att jag också tyckte om sockrat vin och dessutom var jag mycket
hungrig. Jag väntade inte på att han skulle säga till mig en andra gång att
dricka vinet. Efter att ha tömt skålen gled jag ner under ejderdunstäcket igen,
där värmen och vinet nästan ville kväva mig.

Vitalis var inte borta länge. Snart återkom han tillsammans med en gentleman med
guldbågade glasögon - doktorn. Vitalis hade inte talat om vilken patienten var,
eftersom han tänkte att doktorn kanske inte ville ägna tid åt en apa. När
doktorn såg mig i sängen, röd som en tomat, lade han handen på min panna och
sade omedelbart: "Överhettning." ???

Han skakade på huvudet med en utstrålning som inte bådade något gott.

I min ängslan att snabbt slå ur honom den tanken, jag ville inte att han skulle
låta åderlåta mig - ropade jag: "Jag är inte alls sjuk!"

"Inte sjuk! Pojken yrar."

Jag lyfte på filten lite grann och visade honom Guldhjärta, som hade lagt sin
lilla arm om min hals.

"Det är han som är sjuk", sade jag.

"En apa!" utbrast doktorn och vände sig ilsken mot Vitalis. "Har du släpat ut
mig i sådant väder för att träffa en apa!..."

Vpr mäster var en klok man som inte så lätt lät sig rubbas. Artigt, och med sin
grandiösa utrstrålning, tystade han doktorn. Så förklarade han situationen, hur
han fastnat i en snöstorm, och hur Guldhjärta i rädsla för vargarna hade flytt
upp i en ek, där han nästan frusit ihjäl. Patienten var kanske bara en apa, men
vilket geni och vilken vän och kompanjon till oss! Hur skulle vi kunna överlåta
vården av en sådan underbar och talangfull varelse i en simpel veterinärs
händer? Alla visste att byns veterinär var en åsna, men att doktorer var
vetenskapens män, också i de minsta av byar. Om man ringer på en dörr på vilken
en doktors namn är skrivet, så kan man vara säker på att finna en kunnig och
generös man. Även om apan är ett djur, så är apor enligt naturvetarna så lika
oss människor, att en sjukdom hos den ena behandlas på samma sätt som hos den
andre. Och var det inte intressant, i ett vetenskapligt perspektiv, att studera
hur sjukdomarna skilde sig i de olika fallen? Doktorn återvände snart från
dörren där han hade stått.

Guldhjärta, som förmodligen gissat att denna glasögonbärande person var en
doktor, sträckte åter ut sin arm.

"Se", ropade Vitalis. "Han vill att du skall åderlåta honom."

Det fick doktorn att bestämma sig.

"Högst intressant; ett väldigt intressant fall", mumlade han.

Men tyvärr! Efter att undersökt honom, meddelade doktorn att Guldhjärta åter
fått lunginflammation. Doktorn tog hans arm och stack en nål i en av venerna,
utan att detta åstadkom ett ljud hos honom. Guldhjärta visste att det var för
att bota honom.

Efter åderlåtningen behövde han en hel del uppassning. Jag hade givetvis inte
stannat i sängen. Jag fick agera sjuksköterska och utföra Vitalis instruktioner.

Stackars lilla Guldhjärta! Han tyckte om att jag skötte honom. Han såg på mig
och log sorgset. Hans blick var mycket mänsklig. Han som alltid var så kvick
och full av upptåg och som alltid retades med någon av oss, var nu tyst och
lydig.

Under de följande dagarna försökte han visa hur mycket han tyckte om oss, till
och med Capi, som så ofta varit offret för hans upptåg. Som det vanligtvis går
med en lunginflammation, började han snart att hosta. Hostattackerna tröttade ut
honom mycket, för hela hans kropp skakade krampaktigt av dem. Jag spenderade
alla pengar jag hade, fem sous, på sockerpinnar till honom, men de gjorde honom
bara sämre istället för bättre. Med sin alerta uppmärksamhet lade han snart
märke till att varje gång han hostade gav jag honom en sockerbit. Han drog
fördel av detta och hostade så ofta han kunde för att få den tröst som han
tyckte så mycket om, och denna tröst gjorde honom värre istället för att bota
honom.

När jag förstod att han lurade mig, slutade jag naturligtvis att ge honom mer
godis, men han lät sig inte nedslås. Först bad han om mer med bedjande blick.
När han såg att jag inte gav med mig, satte han sig upp och böjde sig med
händerna över magen och hostade så mycket han förmådde. Blodådrorna i hans huvud
stod ut, tårarna rann från hans ögon och hans teaternummer med att låtsas kvävas
övergick till slut i en förfärlig attack som han inte hade någon kontroll över.

Jag blev tvungen att stanna på värdshuset med Guldhjärta medan min mäster gick
ut ensam. En morgon när han återvände berättade han att värdinnan begärt att få
den hyra han var skyldig henne. Det var första gången han någonsin talat till
mig om pengar. Det var mera av en händelse jag fått veta att han sålt sin klocka
för att kunna köpa en fårfäll åt mig. Nu berättade han att han enbart hade
femtio sous kvar. Det enda vi kunde göra, sade han, var att ge en föreställning
samma dag. En föreställning utan Zerbino, Dulcie och Guldhjärta; det föreföll
mig vara en omöjlighet!

"Vi måste tjäna fyrtio franc omedelbart", sade han. "Någon måste se efter
Guldhjärta. Det måste finnas en brasa i rummet och medicin och värdinnan måste
få betalt. Om vi betalar det vi är skyldiga henne ger hon oss mer kredit."

Fyrtio franc i den här byn, i den här kylan och med så ömkliga resurser till
hands! 

Medan jag stannade hemma med Guldhjärta, fann Vitalis en sal vid den öppna
marknaden, för en utomhusföreställning var inte på fråga. Han skrev plakat och
satte upp dem över hela byn. Med några plankor byggde han en scen och spenderade
vågat sina sista femtio sous på några ljus, som han skar i hälften för att
dubbla antalet.

Från fönstret i rummet såg jag honom komma och gå, trampandes fram och tillbaka
i snön. Jag undrade ängsligt hurudant program han skulle sätta ihop. Jag blev
snart upplyst om denna sak, för snart kom byns härold, med en skär mössa på
huvudet, och stannade framför värdshuset. Efter en magnifik trumvirvel på sin
trumma läste han upp vårt program.

Vitalis hade givit de mest extravaganta löften! Där skulle finnas en världskänd
artist - det var Capi - och en ung sångare som var rena undret - undret, det var
jag. Men det mest intressanta med farsen var att det inte fanns något bestämt
pris för föreställningen. Vi förlitade oss på publikens generositet och publiken
skulle inte behöva betala förrän de fått se, höra och applådera.

Detta föreföll mig extraordinärt dumdristigt. Vem skulle applådera åt oss? Capi
förtjänade helt viss hyllningar, men jag ... Jag var inte alls övertygad om att
jag var något sångarunder.

Trots att Guldhjärta vid den här tidpunkten var mycket sjuk, försökte han ändå
ta sig upp när han hörde trumvirveln. Av ljudet och av Capis skall verkade han
förstå att det var för att annonsera vårt framträdande.

Jag blev tvungen att tvinga ner honom i sängen igen. Så tecknade han åt mig att
ge honom hans generaluniform - den röda rocken och byxorna med guldbård och den
plymförsedda hatten. Han knäppte sina händer och gick ner på sina knän för att
tigga om dem. När han insåg att han inte skulle få något av mig genom att tigga
försökte han med ilska och brast till sist ut i tårar. Det var uppenbart att vi
skulle få stora problem med att övertala honom att han inte skulle framträda den
här kvällen. Jag tänkte att det vore bäst att inte låta honom veta när vi skulle
börja.

När Vitalis återvände sade han åt mig att göra min harpa redo tillsammans med
allt det andra vi behövde för underhållningen. Guldhjärta, som förstod vad detta
betydde, vände sig till sin mästare och började åter med sina böner. Han kunde
inte på något ha bättre förmedlat sina önskningar, än med de ljud han utstötte,
hur han ansikte rynkade sig och hans kropp vred sig. Det var riktiga tårar på
hans kinder och det var riktiga kyssar han tryckte mot Vitalis hand. "Du vill
också framträda?", frågade Vitalis, som inte fått veta vad som hänt tidigare.

"Ja, snälla, ja!" verkade Guldhjärtas hela person skrika. Han försökte hoppa för
att visa att han inte längre var sjuk. Vi visste mycket väl att om vi tog med
honom ut skulle det bli hans död.

Det var dags för oss att börja. Innan vi gick gjorde jag upp en rejäl brasa och
svepte in Guldhjärta i hans filtar. Han grät igen och omfamnade mig så hårt han
kunde och sedan gick vi.

Medan vi trampade fram genom snön förklarade min mäster vad han förväntade sig
av mig. Vi kunde givetvis inte framföra vår vanliga repertoar, eftersom våra
mest framträdande skådespelare saknades, men jag och Capi kunde tävla med
varandra om att göra vårt bästa. Vi måste samla in fyrtio franc! Fyrtio franc!
Det var hemskt! Omöjligt!

Vitalis hade förberett allt. Allt vi behövde göra nu var att tända ljusen, men
detta var en extravagans vi inte hade råd med innan salen var helt fylld, för
ljusen fick inte slockna innan föreställningen var över.

Medan vi förberedde vår teater gick härolden en sista gång med sin trumma genom
byns gator. När jag klätt Capi och mig själv gick jag ut och ställde mig bakom
en pelare för att kunna se människorna anlända.

Ljudet från trumman blev högre. Det närmade sig marknadsplatsen och jag kunde
sorlet av röster. Bakom trumman kom ett gäng ynglingar marscherande, alla i
takt. Utan att sluta slå på sin trumma tog härolden plats mellan de två stora
lamporna som lyste upp ingången till vår teater. Publiken behövde bara gå in och
sätta sig för att vår föreställning skulle kunna starta.

Men åh, så långsamt de kom, trots att trumman vid ingången glatt fortsatte sitt
"ta dam dam dam dam". All byns pojkar måste vara på plats. Men det var inte
ynglingarna som skulle ge oss våra fyrtio franc. Det måste komma några viktiga
personer, med öppna och generösa händer.

Till sist beslutade Vitalis att vi måste börja, även om salen var långt ifrån
full. Vi kunde inte vänta längre, oroade som vi var över att ljusen inte skulle
räcka till.

Jag fick framträda först och sjunga några sånger, ackompanjerad av mig själv på
harpa. Jag måste erkänna att de applåder jag fick var mycket svaga. Jag hade
aldrig haft särskilt höga tankar om mig själv som underhållare, men den markanta
kyla som publiken bemötte min insats med gjorde mig modfälld. Om jag inte
lyckades tillfredställa dem skulle de helt visst inte ge oss någonting. Det var
inte för äran jag sjöng, utan för stackars Guldhjärta. Åh, hur ville jag inte
slå an en sträng hos åhörarna, få dem entusiastiska - men jag kunde se blott
allt för väl att de inte ansåg mig vara något under.

Capi var mer framgångsrik. Han fick motta flera "da capo". Tack vara Capi
slutade föreställningen med rungande applåder. De klappade inte bara händerna,
utan de stampade med fötterna i golvet.

Sanningens ögonblick var nu inne. Medan Capi med en mugg mellan sina tänder
sprang fram och tillbaka bland publiken, dansade jag en spansk dans på scenen,
till Vitalis ackompanjemang. Skulle Capi lyckas samla in fyrtio franc. Det var
den fråga som fick mitt hjärta att bulta medan jag log mitt allra behagligaste
leende mot publiken.

Jag höll på att tappa andan, men jag fortsatte att dansa. Jag fick inte sluta
innan Capi återvände. Han skyndade sig inte. När han såg att han inte fick något
mynt satte han tassen mot personens ficka. Till sist såg jag att han var påväg
tillbaka, och jag tänkte jag kunde sluta dansa, men Vitalis signalerade åt mig
att fortsätta.

Jag fortsatte att dansa och när jag med några steg rörde mig närmare Capi såg
jag att muggen inte var full, långt därifrån. Vitalis hade också sett detta.
Bugande mot publiken sade han:

"Mina damer och herrar! Jag tror att jag utan att genera oss själva kan säga att
vi samvetsgrant utfört vårt program. Dock lyser ännu våra ljus och jag vill
därför, om publiken så önskar, själv framföra några sånger. Vår hund Capi kommer
att göra ännu en runda och de bland er som ännu inte givit något kanske vill ge
oss något denna gång. Vänligen ha era mynt tillhands."

Även om Vitalis var min lärare hade jag egentligen aldrig hört honom sjunga,
eller åtminstone inte så som han sjöng den kvällen. Han valde två sånger, en
aria från "Josef" och en annan från "Rickard Lejonhjärta".

Även om jag bara var en liten pojke och inte kunde bedöma om han hade sångteknik
eller inte, hade Vitalis sång en underlig verkan på mig. Jag gick till ett hörn
av scenen, för mina ögon fylldes av tårar när jag lyssnade på hans vackra toner.

Genom en dimma såg jag hur en ung dam på första raden klappa sina händer allt
hon förmådde. Jag hade redan lagt märke till att hon inte var någon bonde som
resten av människorna i salen. Hon var en dam, ung och vacker, och med sin
vackra pälskappa bedömde jag henne vara den rikaste kvinnan i byn. Hon hade med
sig ett litet barn som hjärtligt applåderat Capi. Det var förmodligen hennes
son, för de var slående lika.

Efter den första sången gick Capi åter sin runda. Jag såg förvånat att damen
inte lade någonting i muggen.

När min mäster avslutat arian från den andra operan, vinkade hon mig till sig.

"Jag vill tala med gentlemannen där", sade hon.

Jag blev förvånad. Jag tyckte att det vore bättre om hon lagt något i muggen.
Capi åtevände, han hade inte lyckats samla mycket mer under sin andra runda.

"Vad vill damen?" frågade Vitalis.

"Hon vill tala med dig."

"Jag har ingenting att säga."

"Hon gav ingenting till Capi. Kanske vill hon ge något nu."

"Då är det Capi som skall gå till henne, inte jag."

Trots det valde han att gå och tog hunden med sig. Jag följde efter dem. Vid det
här laget hade en tjänare dykt upp, bärandes en lykta och en matta. Han stod
bredvid damen och barnet. Vitalis bugade kyligt mot henne.

"Förlåt att jag tar din tid", sade hon, "men jag ville gratulera dig."

Vitalis bugade utan att säga ett ord.

"Jag är musiker", fortsatte kvinnan. "Jag berättar det här för att du skall
förstå hur mycket jag uppskattar din utomordentliga talang."

Utomodentliga talang! Min mästera! Hundtränaren! Jag var förbluffad.

"En gammal man som jag har ingen talang", svarade han kallt.

"Du får inte tro att jag är frågvis, men..." började damen.

"Jag tillfredställer gärna din nyfikenhet, Madam", sade han. "Du är förvånad
över att en hundtränare kan sjunga något litet. Men jag har inte alltid varit
det jag är nu. När jag var yngre var jag, ... en tjänare till en stor sångare,
och som en papegoja härmade jag honom. Jag upprepade bara några av de sånger han
övade i min närhet. Det är allt."

Damen svarade inte. Hon såg skarpt på Vitalis. Han verkade generad.

"Far väl, herrn", sade hon till sist, med betoning på "herrn." "Farväl, och låt
mig åter tacka dig för den översvallande tillfredställelse du givit mig ikväll."
Och lutande sig ner mot Capi släppte hon en liten guldklimp i muggen.

Jag trodde Vitalis skulle eskortera henne till dörren, men han gjorde alls inget
sådant. När hon var utom hörhåll hörde jag honom svära mjukt på italienska.

"Hon gav Capi en louis", sade jag.

Jag trodde han skulle slå mig, men han lät sin uppresta hand falla till sin
sida. "En lois", sade han, som om han vaknade upp ur en dröm. "Åh, ja,
stackas Guldhjärta. Jag hade glömt bort honom. Låt oss åtevända till den lilla
varelsen på en gång."

Jag klättrade fortast upp för värdshusets trappor och gick in i rummet. Elden
hade inte slocknat, men det var inga lågor kvar. Jag tände fort ett ljus. Jag
förvånades över att jag inte hörde något ljud från Guldhjärta. Jag fann honom
liggande under sina filtar, fullt utsträckt, klädd i sin generalsuniform. Han
såg ut att sova. Jag lutade över honom och tog försiktigt hans hand för att
väcka honom. Handen var kall. Vitalis kom in i rummet. Jag vände mig mot honom.

"Guldhjärta är kall", sade jag.

Min mäster kom till min sida och lutade sig också han över sängen.

"Han är död", sade han. "Det var så det måste gå. Åh, Remi, min pojke. Jag
gjorde fel mot dig som tog dig ifrån mrs Milligan. Jag har blivit straffad.
Zerbino, Dulcie och nu Guldhjärta... och ännu har vi inte nått slutet!"

KAPITEL 15

TROFASTA VÄNNER

Det var fortfarande långt kvar till Paris. Vi var tvungna att vandra längs
snötäckta vägar och från morgon till kväll, medans nordanvinden blåste i vårt
ansikte. Hur ledsamma och tröttsamma var inte dessa långa strapatser.

Vitalis gick i täten, jag gick honom i hälarna och Capi kom bakom mig. Så gick
vi på rad i timtal, utan att utbyta några ord, med ansikten blå av köld, med
blöta fötter och tomma magar. De människor som vi mötte längs vägen vägen vände
sig om och stirrade på oss. Uppenbarligen föreföll synen dem sällsam - vart
ledde denne gamle man sitt barn och sin hund?

Tystnaden var mycket tung och ledsam för mig. Jag hade gärna samtalat bara för
sällskapets skull, men när jag försökte mig på att yttra något svarade Vitalis
bara helt kort och vände inte ens på huvudet. Lyckligtvis var Capi mer social
och medan jag traskade på kände jag ofta hans varma tunga mot min hand. Han
slickade mig som föratt säga: "Din vän Capi är här med dig". Då klappade jag
honom mjukt utan att upphöra. Vi förstod varandra; vi älskade varandra.

Rakt fram färdades vi på den hala snön, utan att stanna. På nätterna sov vi ett
stall eller en fårkätte, med ett stycke bröd, tyvärr bara helt litet, som
kvällsmål. Det fick utgöra både lunch och middag.

Vi talade inte om för fåraherdarna att vi svalt, men Vitalis, slug som han var,
sade insinuerande att "den lille grabben tyckte mycket om fårmjölk, för han
brukade dricka det som baby". Den berättelsen gick inte alltid hem, men det
var goda kvällar för mig när den gjorde det. Ja, jag tyckte mycket om fårmjölk
och när de gav mig lite kände jag mig mycket starkare dagen därpå.

Det föreföll mig underligt att landskapet upphörde att vara vacker när vi
närmade oss Paris. Snön var inte längre vit och bländande. Jag hade hört vilken
vacker plats Paris var och jag hade förväntat mig något extraordinärt. Jag
visste inte helt vad. Jag hade inte blivit förvånad av att se träd av guld,
gator av marmor och palats var helst man tittade.

Vad skulle vi stackare göra när vi nådde Paris? Jag ville fråga Vitalis, men jag
vågade inte för han verkade så dyster. När vi kunde se huvudstadens tak och
kyrkspiror saktade han in stegen för att gå bredvid mig.

"Remi", sade han plötsligt. "Vi skiljs när vi kommer till Paris."

Jag såg på honom. Han såg på mig. Mitt plötsligt så bleka ansikte och mina
darrande läppar talade om för honom vilken effekt hans ord hade haft på mig.
Under en stund kunde jag inte prata.

"Skiljas", mumlade jag till sist.

"Stackars lille grabb. Ja, vi måste skiljas."

Den ton han använde när han sade detta fick mina ögon att tåras. Det var så
längre sedan jag hade hört ett vänligt ord.

"Åh, du är så god mot mig", grät jag.

"Det är du som är god. Var modig, lilla hjärta. Det kommer en tid i livet
då man känner dessa saker. När allt går bra så knallar man genom livet utan
att tänka så mycket på vilka man har omkring sig. Men när saker går dåligt,
när man är på fel spår och framförallt när man är gammal, då vill man ha
någon att luta sig emot. Du kanske förvånas av att jag har velat luta mig mot
dig. Och ändå är det så. Men bara se att dina ögon fuktas när du lyssnar på mig
tröstar mig, lille Remi. Jag är mycket ledsen."

Jag visste inte vad jag skulle säga. Jag bara smekte hans hand.

"Och vår olycka är att vi måste skiljas just när vi börjar komma nära varandra."

"Men du lämnar mig väl inte helt ensam i Paris?" frågade jag bestört/ödmjukt?

"Nej, givetvis inte. Vad skulle du göra i den stora staden, helt ensam, stackars
barn? Jag har ingen rätt att lämna dig, kom ihåg det. Dagen jag inte tillät den
goda damen ta sig an dig och uppfostra dig som sin egen son, den dagen
förpliktade jag mig själv att göra det bästa för dig. Just nu kan jag inte göra
ngåt för dig och därför tror jag det är bäst att vi skiljs åt. Det är bara för
en tid. Vi klarar oss bättre om vi särar på oss under lågsäsongens sista
månader. Vad ska vi göra i Paris med alla utom Capi försvunna?"

När han hörde sitt namn nämndes kom den käre Capi fram intill oss. Han lade sin
tass mot örat i en militärisk hälsning och lade den sedan mot hjärtat som för
att tala om för oss att vi kunde lita på hans hängivenhet. Min mäster stannade
för att stryka sin hand tillgivet över hundens huvud.

"Ja, Capi, du är en god ocj trofast vän, men tyvärr! Utan de andra kan vi inte
åstadkomma så mycket längre."

"Men min harpa."

"Om jag hade haft två barn som du hade det varit bättre. Men en gammal man med
bara en liten pojke är dåliga affärer. Jag är inte gammal nog. Om jag bara hade
varit blind och ledbruten! Jag är inte i ett tillräckligt bedrövligt skick för
att folk skulle stanna och lägga märke till oss. Så min pojke, jag har beslutet
att ge dig en padrone, en förmyndare, till dess vintern är över. Han kommer ta
dig med bland de andra barnen han har och du kommer att spela harpa..."

"Och du?" frågade jag.

"Jag är väl känd i Paris. Jag har stannat här flera gången. Jag kommer att ge
fiollektioner till barnen som spelar på gatorna. Jag behöver bara säga att jag
ger lektioner för att få alla elever jag kan önska mig. Och under tiden kommer
jag träna upp två hundar att ersätta stackars Dulcie och Zerbino. Så till våren
är vi tillsammans igen, min lille Remi. Vi går bara genom dåliga tider nu.
Senare skall jag ta med dig till tyskland och england och du kommer växa och bli
större och ditt sinne kommer att utvecklas. Jag kommer att lära dig mångahanda
saker och göra en man av dig. Det har jag lovat mrs Milligan och det löftet
tänker jag hålla. Det är därför jag redan börjat lära dig engelska. Du kan redan
prata både franska och italienska och det är inte illa för ett barn i din
ålder."

Kanske var det till det bästa, det som min mäster sade, men jag kunde bara tänka
på två saker.

Vi skulle skiljas och jag skulle få en padrone, en förmyndare.

Under våra vandringar hade jag mött flera padrones som brukade slå de barn som
arbetade för dem. De var mycket elaka, de svor och de var ofta druckna. Skulle
jag komma att tillhöra en av dessa hemska män?

Och även om ödet gav mig en vänlig mäster så var det ytterligare en förändring.
Först min fostermor, sedan Vitalis och sedan någon annan... Skulle det alltid
vara så? Skulle jag aldrig finna någon att älska och som jag kunde stanna för
alltid hos? Lite i tagit hade jag blivit fäst vid Vitalis. Han var nästan det
jag förställde mig en far skulle vara för mig. Skulle jag aldrig ha en far, en
familj? Alltid ensam i denna stora värld! Ingens pojke!

Vitalis hade bett mig vara modig. Jag ville inte lägga ytterligare till hans
bekymmer, men det var så tungt, så tungt att lämna honom.

Medan vi gick nerför den smutsiga gatan med snövallar på båda sidor, täckta med
CINDERS och ruttna grönsaker, frågade jag: "Var är vi?"

"I Paris, min pojke."

"Var var marmorhusen? Och de gyllne träden och de vacker klädda människorna? Var
det här Paris! Måste jag tillbringa vintern på ett sådant ställe, skild från
Vitalis och Capi?
